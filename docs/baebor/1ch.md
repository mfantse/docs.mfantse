# "1 Mbermunsɛm"

## Tsir 1

1. Adam woo Set, Set woo Enos, na Enos woo Kenan;
2. Kenan woo Mahalalel, Mahalalel woo Jared, na Jared woo Enok.
3. Enok woo Metusela, Metusela woo Lamek, Lamek woo Noa;
4. Noa woo Sem, Ham, na Jafet.
5. Jafet ne mba: Gomer, Magog, Madai, Javan, Tubal, Mesek, na Tiras.
6. Gomer ne mba nye: Ashkenaz, Difat na Togarma.
7. Na Javan ne mba: Elisha na Tarsis, Kittim, na Rodanim.
8. Ham ne mba: Kus, Egypt, Put, na Keenan.
9. Na Kus ne mba: Seba na Havila, Sabta Raama na Sabteka. Na Raama ne mba: Seba na Dedan.
10. Na Kus woo Nimrod: ɔno na ɔhyɛɛ ase yɛɛ otumfo wɔ asaase do.
11. Na Egypt woo Ludim, Anamim, na Lehabim, na Naftuhim,
1CH.1.12, na Patrusim, na Kasluhim a Filistiafo fi hɔn mu bae no, na Kaftorim.
13. Na Keenan woo n'abakan Zidon, na Het;
14. na Jebusfo, na Amorifo, na Girgasfo;
15. na Hivifo, na Arkifo, na Sinfo;
16. Arvadfo, Zemarfo, na Hamatfo.
17. Sem ne mba; Elam, Assur, Arpaksad, Lud, Aram, Uz, Hul, Geter, na Mesek.
18. Na Arpaksad woo Sela, na Sela woo Eber.
19. Na Eber woo mba beenu: ɔbaako ne dzin dze Peleg; (osiandɛ ne nda no mu no nna asaase paae), na no nua no dzin dze Joktan.
20. Na Joktan woo Almodad, Selef, Hazarmavet, na Jera;
21. Hadoram, Uzal, na Dikla;
22. Ebal, Abimael, na Seba;
23. Ofir, Havila, na Jobab. Iyinom nyinara nye Joktan ne mba.
24. Ebusuasantsen a ofi Sem do dze kesi Abraham nye iyi: Sem, Arpaksad, Sela;
25. Eber, Peleg, Reu;
26. Serug, Nahor, Tera;
27. Abram a ɔnoara nye Abraham.
28. Abraham ne mba nye Isaak, na Ismael.
29. Iyinom nye hɔn mbasantsen: Ismael n'abakan, Nebaiot; na Kedar, na Adbeel, na Mibsam,
1CH.1.30, Misma, na Duma, Massa; Hadad, na Tema,
1CH.1.31, Jetur, Nafis, na Kedema. Iyinom nye Ismael ne mba.
32. Abraham no nwewe Ketura ne mba: nye Zimran, Joksan, Medan, na Midian, Isbak, na Sua. Na Joksan ne mba; Seba, na Dedan.
33. Na Midian ne mba; Efa, na Efer, na Hanok, na Abida, na Eldaa. Iyinom nyinara nye Ketura ne mba.
34. Abraham woo Isaak, na Isaak so woo Esau na Jakob a ɔnoara nye Israel.
35. Esau ne mba; Elifaz, Reuel, Jeus, Jalam, na Kora.
36. Elifaz ne mba; Teman, na Omar, Zefi, Gatam, Kenaz, Timna, na Amalek.
37. Reuel ne mba; Nahat, Zera, Samma, na Miza.
38. Seir ne mba; Lotan, Sobal, Zibeon Ana, Dison na Ezer na Disan.
39. Na Lotan ne mba; Hori na Honam; na Timna yɛ Lotan n'akyerɛbaa.
40. Sobal ne mba; Alian, Manahat na Ebal, Sefi na Onam. Na Zibeon ne mba; Aia na Ana.
41. Ana ne ba nye Dison, na Dison ne mba nye Hamran, Esban, Itran na Keran.
42. Ezer ne mba; Bilhan na Zaavan, Jaakan. Disan ne mba; Uz na Aran.
43. Afei ahemfo a wodzii hen wɔ Edom asaase do, ansaana ɔhen biara ridzi Israelmba do hen no nye woyinom: Beor ne ba Bela; na no kurow dzin dze Din-haba.
44. Na Bela wui, na Zera a ofi Bozra ne ba Jobab bedzii hen wɔ n'ananmu.
45. Na Jobab wui, na Husam a ofi Temanfo hɔn asaase do no bedzii hen wɔ n'ananmu.
46. Na Husam wui, na Hadad ne ba Bedad a okum Midian wɔ Moab haban mu no ne ba no, bedzii hen wɔ n'ananmu: na no kurow dzin dze Avit.
47. Na Hadad wui, na Samla a ofi Masreka bedzii hen wɔ n'ananmu.
48. Na Samla wui, na Saul a ofi Rehobot a ɔwɔ Esutsen no ho no bedzii hen wɔ n'ananmu.
49. Na Saul wui, na Akbor ne ba Baal-hanan bedzii hen wɔ n'ananmu.
50. Na Baal-hanan wui, na Hadad bedzii hen wɔ n'ananmu; na no kurow dzin dze Pai: na ne yer ne dzin dze Mehetabel, Me-zahab ne babaa, Matred ne babaa a.
51. Na Hadad wui. Na Edom ekunyin nye yi; ekunyin Timna, Alia, Jetet;
52. Oholibama, Ela, Pinon;
53. Kenaz, Teman, Mibzar;
54. Magdiel, na Iram. Woyinom nye Edom ekunyin.

## Tsir 2

1. Woyinom nye Israel ne mba; Reuben, Simeon, Levi, na Juda, Isakar na Zebulun;
2. Dan, Josef na Benjamin, Naftali, Gad na Aser.
3. Juda ne mba; Er, Onan, na Sela: baasa yi na Keenannyi Bathshua woo hɔn maa no no. Na Juda n'abakan Er, ɔyɛɛ nyimpa bɔn wɔ EWURADZE enyim; na EWURADZE kum no.
4. Na n'asew Tamar woo Perez na Zera maa no. Juda ne mba nyinara wɔyɛ beenum.
5. Perez ne mba; Hezron na Hamul.
6. Zera ne mba; Zimri, Etan, Heman, Kalkol, na Dara: hɔn nyinara wɔyɛ beenum.
7. Na Karmi ne mba; Akan, Israel hɔn hawfo no a ɔtoo mbra wɔ adze a woehyira do no ho no.
8. Na Etan ne mba; Azaria.
9. Hezron so ne mba a wɔwoo hɔn maa no nye; Jerameel, Ram, na Kelubai.
10. Na Ram woo Amminadab; na Amminadab woo Nahshon, Judamba mu bapɔmba no;
11. na Nahshon woo Salma, na Salma woo Boaz;
12. na Boaz woo Obed, na Obed woo Jesse;
13. na Jesse woo n'abakan Eliab, na otsia ebien nye Abinadab, na ebiasa nye Simea;
14. otsia anan Netanel, enum Radai;
15. esia Ozem, esuon David;
16. na hɔn nkyerɛbaa nye Zeruia na Abigail. Na Zeruia ne mba yɛ baasa; Abishai, Joab, na Asahel.
17. Na Abigail woo Amasa: na Amasa n'egya nye Ismaelnyi Jeter.
18. Na Hezron ne ba Kaleb nye ne yernom Azuba, na Jeriot wowoo mba: na ne mba nye yinom; Jeser, Sobab, na Ardon.
19. Na Azuba wui, na Kaleb faa Efrat waar no, na ɔwoo Hur maa no.
20. Na Hur woo Uri, na Uri woo Bezalel.
21. Na n'ekyir no Hezron kɔr Gilead n'egya Makir ne babaa nkyɛn; ɔno na ɔfaa no waar no aber a oedzi mfe eduosia; na ɔwoo Segub maa no.
22. Na Segub woo Jair a onyaa Gilead asaase do nkurow eduonu ebiasa no.
23. Na Gesur na Aram gyee Jair nkurow no wɔ hɔn nsamu, nye Kenat, na no nkurobaase, mekyerɛ nkurow eduosia. Woyinom nyinara Gilead n'egya Makir ne mba a.
24. Na Hezron wui wɔ Kaleb Efrata no, Abija, Hezron ne yer no woo Ashur, a ɔyɛ Tekoa n'egya no.
25. Na Hezron n'abakan Jerameel ne mba nye; Ram, Buna, Oren, Ozem, na Ahija.
26. Na Jerameel wɔ yer kor so a ne dzin dze Atara; ɔno nye Onam ne na.
27. Na Jerameel n'abakan Ram ne mba nye Maaz, Jamin, na Eker.
28. Na Onam ne mba nye Sammai, na Jada: na Sammai ne mba; Nadab na Abishur.
29. Na Abishur ne yer ne dzin dze Abihail; na ɔwoo Ahban, na Molid maa no.
30. Na Nadab ne mba; Seled, na Appaim: na Seled wui a oennya mba.
31. Na Appaim woo Isi, na Isi woo Sesan, na Sesan so woo Ahlai.
32. Na Sammai no nua Jada ne mba; Jeter, Jonatan; na Jeter wui a oennya mba.
33. Na Jonatan ne mba; Pelet na Zaza. Woyinom nye Jerameel n'asefo.
34. Afei Sesan nnyi mbabanyin, gyedɛ mbabaa. Na Sesan nyaa akowaa, Egyptnyi bi a ne dzin dze Jarha.
35. Na Sesan dze ne babaa maa n'akowaa Jarha ayewar; na ɔwoo Attai maa no.
36. Na Attai woo Natan, na Natan woo Zabad;
37. Na Zabad woo Eflal, na Eflal woo Obed;
38. na Obed woo Jehu, na Jehu woo Azaria;
39. na Azaria woo Helez, na Helez woo Eleasa;
40. na Eleasa woo Sismai, na Sismai woo Sallum;
41. na Sallum woo Jekamia na Jekamia woo Elisama.
42. Jerameel no nua Kaleb ne mba: n'abakan Mesha a ɔyɛ Zif n'egya no; na Hebron n'egya Maresa ne mba no.
43. Na Hebron ne mba; Kora, Tappua, Rekem, na Sema.
44. Na Sema woo Raham, Jorkeam n'egya no; na Rekem woo Sammai.
45. Na Sammai ne ba nye Maon; na Maon yɛ Bɛt-zur n'egya.
46. Na Kaleb no nwewe Efa woo Haran, na Moza, na Gazez: na Haran woo Gazez.
47. Na Jadai ne mba; Regem, na Jotam, Gesan, na Pelet, Efa, na Saaf.
48. Kaleb no nwewe Maaka woo Seber na Tirhana.
49. Eso ɔwoo Saaf, Madmanna n'egya, na Seva a ɔyɛ Makbena na Gibea hɔn egya; na Kaleb ne babaa nye Aksa.
50. Woyinom nye Kaleb ne mba; Efrata n'abakan, Hur ne ba no, Kiriat-jearim n'egya Sobal;
51. Bɛtlɛhɛm n'egya Salma, Bɛt-gader n'egya Haref.
52. Na Kiriat-jearim n'egya Sobal nyaa mba; Haroe, a Menuhot ɔfa fi no mu no.
53. Na Kiriat-jearim n'ebusuafo nye; Itrifo, Putfo, Sumatfo, na Misrafo; hɔn mu na Zoratfo na Estaolfo no fi bae.
54. Salma ne mba; Bɛtlɛhɛm, Netofatfo, Atroth-beth-Joab, na Manahatfo ɔfa, Zorfo no.
55. Na akyerɛwfo a wofi Jabez ebusuafo mu no nye; Tiratfo, Simeatfo, na Sukatfo. Woyinom nye Kenfo a wofi Rekab fie egya, Hamat, mu bae no.

## Tsir 3

1. Woyinom nye David ne mba a ɔwoo hɔn wɔ Hebron: abakan, Amnon a ɔnye Jezreelnyi Ahinoam woo no no; otsia ebien, Daniel a ɔnye Karmelnyi Abigail woo no no;
2. otsia ebiasa, Absalom, Gesurhen Talmai ne babaa Maaka ba no; otsia anan, Adonija, Hagit ba no;
3. otsia enum, Sefatia a ɔnye Abital woo no; otsia esia, Itream a ɔnye ne yer Egla woo no.
4. Beesia na wɔwoo hɔn maa no wɔ Hebron; na hɔ na odzii hen mfe esuon na abosoom esia: na Jerusalɛm na odzii hen mfe eduasa ebiasa.
5. Na woyinom na ɔwoo hɔn wɔ Jerusalɛm: Simea, Sobab, Natan, na Solomon, dɛm baanan yi na ɔnye Ammiel ne babaa Bat-seba woo hɔn.
6. Ne mba no binom so nye; Ibhar, Elisua, Elifelet;
7. Noga, Nefeg, na Jafia;
8. Elisama, Eliada, na Elifelet. Wɔyɛ baakron.
9. Woyinom nyinara wɔyɛ David ne mba, nna ɔsor nwewefo mba no so. Ɔwoo babaa so a ɔtoo no Tamar.
10. Iyi nye Solomon n'asefo: Solomon, Rehoboam, Abija, Asa, Jehosafat;
11. Joram, Ahazia, Joas;
12. Amazia, Azaria, Jotam;
13. Ahaz, Hezekia, Manaasɛ;
14. Amon na Josia.
15. Josia ne mba yɛ baanan. N'abakan nye Johanan, otsia ebien no Jehoiakim, ebiasa nye Zedekia, anan nye Sallum.
16. Na Jehoiakim ne mba nye Jekonia, na Zedekia.
17. Na Jekonia ndɔmmumnyi no ne mba nye; Sealtiel,
1CH.3.18, Malkiram, Pedaia, Senazar, Jekamia, Hosama, na Nedabia.
19. Na Pedaia ne mba nye Zerubabel, na Simei. Zerubabel ne mba nye Mesullam, na Hanania; na Selomit nye hɔn akyerɛbaa:
20. Binom so nye Hasuba, Ohel, Berekia, Hasadia, Jusab-hesed, wɔyɛ beenum.
21. Na Hanania ne mba nye Pelatia, na Jesaia. Jesaia ne ba nye Refaia, Refia ne nye ba Arnan, ne ba nye Obadia na ɔno so ne ba nye Sekania.
22. Na Sekania ne ba nye Semaia: na Semaia ne ba nye Hatus, Igal, Baria, Nearia, na Safat, esia.
23. Na Nearia ne mba nye; Elioenai, Hizkia, na Azrikam, baasa.
24. Na Elioenai ne mba; Hodavia, na Eliasib, na Pelaia, na Akkub, Johanan, Delaia, na Anani, beesuon.

## Tsir 4

1. Juda ne mba nye; Perez, Hezron, Karmi, Hur, na Sobal.
2. Na Sobal ne ba Reaia woo Jahat; na Jahat woo Ahumai na Lahad. Woyinom nye Zoratfo ebusuafo.
3. Na woyinom nye Etam n'egya ne mba; Jezreel, na Isma, na Idbash: na hɔn akyerɛbaa ne dzin dze Hazelelponi:
4. na Gedor n'egya nye Penuel, na Husa so n'egya nye Ezer. Woyinom nye Bɛtlɛhɛm n'egya Efrata, n'abakan Hur ne mba.
5. Na Tekoa n'egya Ashur wɔ yernom beenu, Hela na Naara.
6. Na Naara woo Ahuzzam, Hefer, Temeni, na Haahastari maa no. Woyinom nye Naara ne mba.
7. Na Hela ne mba nye Zeret, Izhar, na Etnan.
8. Na Hakoz woo Anub, na Zobeba, na Harum ne ba Aharhel n'ebusuafo.
9. Na Jabez nyaa enyimnyam seen no nuanom: na ne na frɛɛ ne dzin Jabez, see dɛ, Medze yaw na mowoo no.
10. Na Jabez frɛɛ Israel Nyankopɔn, see dɛ, Ao nkyɛ edze nhyira ara eehyira me, na aatrɛ me he mu, na wo nsa eedzi m'ekyir, na nkyɛ eesie me efi mbusu ho, ama ɔaammfa ɔhaw ammbrɛ me! Na Nyankopɔn maa no dza obisae no.
11. Na Suha no nua Kelub woo Mehir a ɔyɛ Eston n'egya no.
12. Na Eston woo Bɛt-rafa, na Pasea, na Ir-nahas n'egya Tehinna. Woyinom nye Reeka nkorɔfo.
13. Na Kenaz ne mba; Otiniel, na Seraia: na Otiniel ne mba nye; Hatat na Meonotai.
14. Na Meonotai woo Ofra: na Seraia woo Ge-harasim n'egya Joab; nna wɔyɛ edwimfo.
15. Na Jefune ne ba Kaleb ne mba nye; Iru, Ela, na Naam: na Ela woo Kenaz.
16. Jehalelel ne mba nye; Zif, na Zifa, Tiria, na Asarel.
17. Na Ezra ne mba; Jeter, na Mered, na Efer, na Jalon: na ɔwoo Miriam, na Sammai, na Estemoa n'egya Isba so.
18. Na ne yer Judanyi no woo Gedor n'egya Jered, na Soko n'egya Heber, na Zanoa n'egya Jekutiel. Na woyinom nye Farao ne babaa Bitia a Mered faa no waar no no ne mba.
19. Na Hodia ne yer, Naham n'akyerɛbaa no, ne mba nye Marminyi Keila, na Maakatnyi Estemoa hɔn egya.
20. Na Simon ne mba nye; Ammon, na Rinna, Ben-hanan, na Tilon. Na Isi ne mba nye; Zohet, na Ben-zoheth.
21. Juda ne ba Sela ne mba nye; Leka n'egya Er, na Maresa n'egya Laada, na hɔn a wɔdze ndwera fɛɛfɛw dzi edwin hɔn fie ebusuafo, wofi Ashbea fie;
22. na Jokim, na Kozeba mbarimba, na Joas, na Saraf a ɔwaree wɔ Moab, na wɔasan aba Lehem no. (Dɛm nsɛm yi yɛ dza wɔakyerɛw no tsetse ato hɔ.)
23. Woyinom nye awemfo, Netaim na Gedera ekuromfo: hɔn na wɔnye ɔhen no tsenae wɔ n'edwuma no ntsi.
24. Simeon ne mba; Nemuel, Jamin, Jarib, Zera, na Saul:
25. Sallum, Mibsam, na Misma.
26. Na Misma n'asefo nye Hamuel, Zakur, na Simei.
27. Na Simei nyaa mbabanyin duesia na mbabaa esia; na no nuanom no dze woennya mba pii, nkyii so hɔn ebusua nyinara anndɔr, dɛ Judamba.
28. Na wɔtsenaa: Beer-seba, Molada, Hazar-sual;
29. Bilha, Ezem, Tolad;
30. Betuel, Horma, Ziklag;
31. Bɛt-makabot, Hazar-susim, Bɛt-biri, na Saaraim. Iyinom nye hɔn nkurow dze bodu David n'ahendzi do.
32. Na hɔn nkuroba nye Etam, Ain, Rimmon, Token, na Ashan, nkuroba enum:
33. na hɔn nkuroba nyinara wɔabɔ nkurow no ara ho aprɔw dze kodu Baal. Iyinom nye hɔn tsenabew, na wɔwɔ hɔn ebusuasantsen nwoma da hɔ.
34. Na Mesoba, Jamlek, Amazia ne ba Josa;
35. Joel, Jehu, Josibia ne ba no, Seraia ne ba no, Asiel ne ba no;
36. na Elioenai, Jaakoba, Jesohaia, Asaia, Adiel, Jesimiel, na Benaia;
37. Ziza, Sifi ne ba no, Allon ne ba no, Jedaia ne ba no, Simri ne ba no, Semaia ne ba no;
38. woyinom a wɔabobɔ hɔn edzin yi wɔyɛ mbapɔmba wɔ hɔn ebusua ebusua mu: na hɔn egyanom efiefi trɛɛ kɛsenara.
39. Na wosii mu kɔr mbrɛ wɔnam kɔ Gedor ahɛnee, mekyerɛ ɔbɔn no no boka afamu, dɛ wɔrokɔhwehwɛ edzidzibea ama hɔn nguankuw.
40. Na wohun edzidzibea frɔmfrɔm a oye, na asaase no mu trɛ, no do dwe komm; na hɔn a nkyɛ nkan no wɔtsetse hɔ no wofi Ham mu.
41. Na woyinom a wɔabobɔ hɔn edzin akyerɛw no bae wɔ Judahen Hezekia ne nda no mu, na wɔkɛsɛɛ hɔn asesee na Meunim a wohun no hɔ no, na wɔsɛɛ hɔn pasapasa, dze bodu ndɛ da yi, na wɔtsenatsenaa hɔn ananmu: osiandɛ edzidzibea wɔ hɔ ma hɔn nguankuw.
42. Na hɔn mu binom, mekyerɛ Simeon n'asefo no mu, mbarimba ahaenum, sii mu kɔr bepɔw Seir do, na hɔn asafohemfo nye Pelatia, Nearia, Refaia, na Uziel, Isi mba no.
43. Na wokunkum Amalekfo nkaa a wofii nsa guanee no, na wɔtsenaa hɔ dze bodu ndɛ da yi.

## Tsir 5

1. Israel n'abakan Reuben n'asefo, (nna ɔnoara nye abakan dze, naaso susuampa dɛ oguu n'egya ne mpa ho fi ntsi, wɔdze n'abakan ndzinoa maa Israel ne ba Josef ne mba no; na ebusuasantsen nkanee no so woemmbu ano wɔ abakan ndzinoa no do.), #Gye 35.22; 49.3
2. Ɔwɔ mu dɛ Juda dzii no nuanom do nyim, na ɔbapɔmba no fii no mu bae; naaso abakan ndzinoa no dze ɔyɛɛ Josef dze.
3. Israel n'abakan Reuben ne mba nye; Hanok, Pallu, Hezron, na Karmi.
4. Joel ne n'asefo nye; Semaia, Gog, Simei;
5. Mika, Reaia, Baal:
6. na Beera a Asiriahen Tilgat-pilneser faa no ndɔmmum kɔree no: ɔno nye Reubenfo mu bapɔmba.
7. Na no nuanom dɛ mbrɛ hɔn ebusua ebusua tsetsee, wɔ aber a worubu hɔn ebusuasantsen nkanee ano no nye yi; otsitsir Jeiel, na Zekaria,
1CH.5.8, na Bela Azaz ne ba no, Sema ne ba no, Joel ne ba no a ɔtsenaa Aroer araa dze kodur Nebo na Baal-meon ho:
9. na boka afamu so ɔtsenae araa dze kodur sar no n'ahɛnee a ofi esutsen Eufrates ho: osiandɛ hɔn mbowakuw dɔree wɔ Gilead asaase do.
10. Na Saul ne nda no mu no ɔnye Hagrifo dzii ako, ma wɔtotɔr hɔn nsaano: na wɔtsenatsenaa hɔn asesee mu wɔ Gilead boka afamu asaase no do nyinara.
11. Na Gadmba no tsenaa hɔn tsentsendo, wɔ Bashan asaase do dze kodur Saleka:
12. Joel dzi kan, na Safam dzi hɔ, na Janai, na Safat wɔ Bashan:
13. na hɔn nuanom a wofi hɔn egyanom efiefi nye yi; Maekɛl, Mesullam, Seba, Jorai, Jakan, Zia, na Eber, wɔyɛ beesuon.
14. Woyinom nye Abihail ne mba. Abihail n'ebusuasantsen nye, Huri, Jaroa, Gilead, Maekɛl, Jesisai, Jahdo, na Buz.
15. Ahi, a ɔyɛ Abdiel a n'egya nye Guni ne ba no, yɛ otsitsir wɔ hɔn egyanom efiefi do.
16. Na wɔtsenaa Gilead wɔ Bashan, na no nkuroba mu, na Saron no nkurotsia nyinara araa dze kodur hɔn ahe do.
17. Iyinom nyinara wobuu ano ebusuasantsen nkanee no wɔ Judahen Jotam ne nda no mu, na Israelhen Jeroboam ne nda no mu.
18. Reuben ne mba, na Gadfo, na Manaasɛ ebusuakuw fa no, nyimpa ndandamfo mu, mbarimba a wokitsa kyɛm na afona, na wɔtow egyen, na wonyim ɔsa yɛ no, wɔyɛ nyimpa mpem eduanan anan ahaesuon eduosia a wotum dɛ wotu kɔ ɔsa.
19. Na wɔnye Hagrifo, Jetur, Nafis, na Nodab dzii ako.
20. Na wɔboaa hɔn ma wɔfaa hɔn do, na wɔdze Hagrifo no, na hɔn a wɔka hɔn ho no nyinara, hyɛɛ hɔn nsa: osiandɛ wɔtseaa mu frɛɛ Nyankopɔn wɔ ɔko no mu, na otsiee hɔn; osiandɛ wɔdze hɔn werɛ tweer no.
21. Na wɔfaa hɔn mbowakuw kɔree; hɔn efumpɔnkɔ mu mpemeduonum, na nguan mu mpemahaenu eduonum, na nsoasopɔnkɔ mu mpemebien, na nyimpa mu mpemɔha.
22. Na piigyan hwee ase totɔree, osiandɛ ɔsa no fi Nyankopɔn hɔ. Na wɔfaa hɔn nkurow no tsenatsenaa mu kodur ndɔmmumkɔ no mu.
23. Na Manaasɛ ebusuakuw fa no mba no tsenaa asaase no do: na wɔdɔree fi Bashan dze kodur Baal-hermon na Senir na bepɔw Hermon ho.
24. Na woyinom nye hɔn egyanom efiefi do etsitsir; mekyerɛ Efer, Isi, Eliel, Azriel, Jeremia, Hodavia, na Jahdiel, mbarimba akatakyi a wɔyɛ ndam, nyimpa a wɔwɔ dzin. Wɔyɛ hɔn egyanom efiefi do etsitsir.
25. Naaso wɔfoom hɔn egyanom Nyankopɔn, na woenndzi nokwar amma no, dɛ wokedzii asaase no do aman a Nyankopɔn sɛɛ hɔn wɔ hɔn enyim no enyame ekyir.
26. Na Israel Nyankopɔn no nunuu Asiria ahemfo Pul, na Tilgat-pilneser tsiaa hɔn, na wɔfaa hɔn kɔree, mekyerɛ Reubenfo, Gadfo, na Manaasɛ ebusuakuw fa no, na wɔdze hɔn baa Hala, na Habor, na Hara, na esutsen Gozan ho, dze bodu ndɛ da yi.

## Tsir 6

1. Levi ne mba; Gerson, Kohat, na Merari.
2. Na Kohat ne mba; Amram, Izhar, na Hebron, na Uziel.
3. Na Amram ne mba; Aaron, na Moses, na Miriam. Na Aaron ne mba; Nadab na Abihu, Eleazar na Itamar.
4. Eleazar woo Finehas, Finehas woo Abishua;
5. na Abishua woo Bukki, na Bukki woo Uzi;
6. na Uzi woo Zerahia, na Zerahia woo Meraiot;
7. Meraiot woo Amaria, na Amaria woo Ahitub;
8. na Ahitub woo Zadok, na Zadok woo Ahimaaz;
9. na Ahimaaz woo Azaria, na Azaria woo Johanan;
10. na Johanan woo Azaria, (ɔno nye nyia odzii sɔfo wɔ dan no a Solomon sii no wɔ Jerusalɛm no mu no:)
11. na Azaria woo Amaria, na Amaria woo Ahitub;
12. na Ahitub woo Zadok, na Zadok woo Sallum;
13. na Sallum woo Hilkia, na Hilkia woo Azaria;
14. na Azaria woo Seraia, na Seraia woo Jehozadak;
15. na Jehozadak kɔr ndɔmmumyɛ mu wɔ aber a EWURADZE nam Nebukadenezar nsa do faa Juda na Jerusalɛm kɔree no.
16. Levi ne mba; Gerson, Kohat, na Merari.
17. Na iyinom nye Gersonmba no hɔn edzin; Libni na Simei.
18. Na Kohat ne mba nye Amram, na Izhar, na Hebron, na Uziel.
19. Merari ne mba; Mahili na Mushi. Na iyinom nye Levifo ebusua ebusua dɛ mbrɛ hɔn egyanom efiefi tsetsee.
20. Gerson dze; Libni, Jahat, ne ba Zima;
21. ne ba Joa ne ba Iddo, ne ba Zera, na Jeaterai.
22. Kohat ne mba; Aminadab, Kora, Assir;
23. Elkana, Eliasaf, Assir;
24. Tahat, Uriel, Uzia, na Saul.
25. Na Elkana ne mba; Amasai, na Ahi-moth.
26. Elkana dze: Elkana n'asefo binom nye Zofai, Nahat;
27. Eliab, Jeroham, na Elkana.
28. Na Samuel ne mba; abakan Joel, na otsia ebien Abija.
29. Merari ne mba; Mahili, Libni, Simei, Uza;
30. Simea, Hagia, na Asaia.
31. Na woyinom nye hɔn a David dze hɔn sisii EWURADZE fie ndwom edwuma do, ofi ber a adaka no nyaa ahomgye no.
32. Na wɔdze ndwom somee wɔ ehyiadzibuw no ne ntamadan no enyim, dze kodur dɛ Solomon sii EWURADZE ne fi no wɔ Jerusalɛm: na wɔkɔr do soom ndzidzido ndzidzido, dɛ mbrɛ hɔn gyinabew tsetsee.
33. Na woyinom nye hɔn a wogyinae na hɔn mba no. Kohatfo no mba mu: ɔdwontofo Heman a ofi woyinom hɔn ebusuasantsen mu. Joel, Samuel;
34. Elkana, Jeroham, Eliel, Toa;
35. Zuf, Elkana, Mahat, Amasai;
36. Elkana, Joel, Azaria, Zefania;
37. Tahat, Assir, Ebiasaf, Kora;
38. Izhar, Kohat, Levi, Israel.
39. Na no nua Asaf a ogyinaa ne nsa enyimfa no, mekyerɛ Asaf, a ofi Berekia, Simea;
40. Maekɛl, Baaseia, Malkija;
41. Etni, Zera, Adaia;
42. Etan, Zima, Simei;
43. Jahat, Gerson, na Levi ebusua mu no.
44. Na abankum afamu hɔn nuanom Merari: Etan a ofi woyinom ebusua mu no: Kishi, Abdi, Malluk;
45. Hasabia, Amazia, Hilkia;
46. Amzi, Bani, Semer;
47. Mahili, Mushi, Merari, na Levi.
48. Na hɔn nuanom Levifo no wɔdze hɔn maa Nyankopɔn ne fie ntamadan ho som nyinara.
49. Na Aaron na ne mba na wɔbɔɔ afɔr wɔ ɔhyew afɔrmbukyia no do, na eduhuam afɔrmbukyia no do, wɔdze maa bea krɔnkrɔn edwuma no nyinara, na wɔpatae maa Israel, dɛ mbrɛ Nyankopɔn n'akowaa Moses hyɛe no nyinara.
50. Na woyinom nye Aaron n'asefo; Eleazar, Finehas, Abishua;
51. Bukki, Uzi, Zerahia;
52. Meraiot, Amaria, Ahitub;
53. Zadok, na Ahimaaz.
54. Afei iyinom nye hɔn tsenabea horow dɛ mbrɛ hɔn nseraban tsetsee wɔ hɔn ahe do: Aaronmba no a wofi Kohatfo ebusua mu no nyaa hɔn kyɛfa, osiandɛ hɔndze no nye tonto a odzi kan,
1CH.6.55, hɔn na wɔmaa hɔn Hebron a ɔwɔ Juda asaase do, na no nkurotsia asaase a ɔabɔ ho aprɔw no;
56. na kurow no ne haban, na no nkurobaase no dze, wɔdze maa Jefune ne ba Kaleb.
57. Na wɔdze guansumabew nkurow no maa Aaron ne mba no, guansumabew kurow, Hebron; Libna so nye ne mfikyisaase, na Jattir, na Estemoa nye ne mfikyisaase;
58. na Hilen nye ne mfikyisaase, Debir nye ne mfikyisaase;
59. na Ashan nye ne mfikyisaase, na Bɛt-semes nye ne mfikyisaase:
60. na Benjamin ebusuakuw mu so; Geba nye ne mfikyisaase, na Allemet nye ne mfikyisaase, na Anathot nye ne mfikyisaase. Hɔn nkurow a ɔwɔ hɔn ebusua ebusua mu nyinara yɛ nkurow duebiasa.
61. Na Kohatmba nkaa no wɔnam tonto do fi ebusuakuw no mu ebusua mu, fi ebusuakuw fa no mu, Manaasɛ fa no mu, maa hɔn nkurow du.
62. Na Gerson ne mba, dɛ mbrɛ hɔn ebusua ebusua tsetsee no, wɔdze Isakar ebusuakuw mu, na Aser ebusuakuw mu, na Naftali ebusuakuw mu, na Manaasɛ ebusuakuw a ɔwɔ Bashan no mu, nkurow duebiasa maa hɔn.
63. Merarimba no, wɔnam tonto do, dɛ mbrɛ hɔn ebusua ebusua tsetsee, wɔdze Reuben ebusuakuw mu, na Gad ebusuakuw mu, na Zebulun ebusuakuw mu, nkurow duebien maa hɔn.
64. Na Israelmba no dze nkurow no nye ne mfikyisaase no maa Levifo no.
65. Na wɔnam tonto do dze Judamba ebusuakuw mu, na Simeonmba ebusuakuw mu, nkurow yi a wɔabobɔ dzin yi mae.
66. Na Kohatmba ebusua ebusua no mu binom nyaa hɔn ahe do nkurow wɔ Efraim ebusuakuw mu.
67. Na wɔmaa hɔn guansumabew nkurow, Sekem nye ne mfikyisaase wɔ Efraim nkokodo nkurow mu; Gezer so nye ne mfikyisaase;
68. na Jokmeam nye ne mfikyisaase, na Bɛt-horon nye ne mfikyisaase;
69. na Aijalon nye ne mfikyisaase, na Gat-rimmon nye ne mfikyisaase:
70. na Manaasɛ ebusuakuw fa no mu: Aner nye ne mfikyisaase, na Bileam nye ne mfikyisaase, wɔdze maa Kohatmba ebusua nkaa no.
71. Gersonmba no wɔmaa hɔn Manaasɛ ebusuakuw fa no ebusua mu, Golan a ɔwɔ Bashan nye ne mfikyisaase, na Ashtarot nye ne mfikyisaase;
72. na Isakar ebusuakuw mu; Kedes nye ne mfikyisaase, Daberat nye ne mfikyisaase;
73. na Ramot nye ne mfikyisaase, na Anem nye ne mfikyisaase:
74. na Aser ebusuakuw mu; Mashal nye ne mfikyisaase, na Abdon nye ne mfikyisaase;
75. na Hukok nye ne mfikyisaase; na Rehob nye ne mfikyisaase:
76. na Naftali ebusuakuw mu; Kedes a ɔwɔ Galilii nye ne mfikyisaase, na Hamon nye ne mfikyisaase, na Kiriataim nye ne mfikyisaase.
77. Levifo nkaa no, Merarimba no, wɔmaa hɔn Zebulun ebusuakuw mu, Rimono nye ne mfikyisaase, Tabor nye ne mfikyisaase:
78. na Jeriko-Jordan egya, Jordan no boka afamu so, wɔmaa hɔn Reuben ebusuakuw mu, Bezer a ɔwɔ sar no do nye ne mfikyisaase, na Jahza nye ne mfikyisaase,
1CH.6.79, na Kedemot nye ne mfikyisaase, na Mefaat nye ne mfikyisaase:
80. Gad ebusuakuw mu; Ramot a ɔwɔ Gilead nye ne mfikyisaase, na Mahanaim nye ne mfikyisaase,
1CH.6.81, na Hesbon nye ne mfikyisaase, na Jazer nye ne mfikyisaase.

## Tsir 7

1. Isakar ne mba nye yi; Tola, Pua, Jasub, na Simron. Wɔyɛ baanan.
2. Tola ne mba nye; Uzi, Refaia, Jeriel, Jahmai, Ibsam, na Semuel, hɔn egyanom efiefi etsitsir, dɛ, Tola dze; mbarimba akatakyi a wɔyɛ ndam wɔ hɔn mbasantsen mu: hɔn dodow wɔ David ne nda no mu no ɔyɛ mpemeduonu ebien na ahaesia.
3. Na Uzi ne ba nye Izrahia; na Izrahia ne mba nye; Maekɛl, Obadia, Joel, Ishia, beenum: hɔn nyinara nyimpa etsitsir a.
4. Na hɔn a wɔka hɔn ho, nam hɔn mbasantsen do, dɛ mbrɛ hɔn egyanom efiefi tsetsee no, nye akodzi dɔm ekuwekuw, mpemeduasa esia: na wɔwɔ yernom na mba pii.
5. Na hɔn nuanom a wɔwɔ Isakar ebusua ebusua nyinara mu, mbarimba akatakyi a wɔyɛ ndam no, wobuu hɔn ano dɛ mbrɛ hɔn ananakan tse no, wɔyɛ mpemeduowɔtwe esuon.
6. Benjamin mba; Bela, Beker, na Jediael, baasa.
7. Na Bela mba; Ezbon, na Uzi, na Uziel, na Jerimot, na Iri, beenum; egyanom efiefi etsitsir, mbarimba akatakyi a wɔyɛ ndam; na wɔkaan hɔn ananakan do mpemeduonu ebien na eduasa anan.
8. Na Beker mba nye; Zemira, Joas, Eliezer, Elioenai, Omri, na Jeremot, Abija, na Anathot, na Alemet. Woyinom nyinara Beker ne mba a.
9. Na wɔkaan hɔn ananakan do, dɛ mbrɛ hɔn mbasantsen tse, hɔn egyanom efiefi do etsitsir, mbarimba akatakyi a wɔyɛ ndam, mpemeduonu na ahaebien.
10. Jediael asefo nye; Bilhan, Jeus, Benjamin, Ehud, Kenaana, Zetan, Tarsis, na Ahishahar.
11. Woyinom nyinara yɛ Jediael n'asefo, dɛ mbrɛ hɔn egyanom efiefi tsetsee, mbarimba akatakyi a wɔyɛ ndam, mpemduesuon ahaenu a wotum fir edzi kedzi ako wɔ dɔm mu.
12. Supim na Huppim yɛ Ir ne mba, na Husim yɛ Aher ne ba.
13. Naftali ne mba nye; Jahziel, Guni, Jezer, na Sallum, wɔyɛ Bilha asefo.
14. Manaasɛ mba; Asriel a ne yer woo no no: (no nwewe Aramnyi no woo Gilead n'egya Makir:
15. na Makir waar Huppim na Supim akyerɛbaa a ne dzin dze Maaka;) na nyia otsia ebien no ne dzin dze Zelofehad: na Zelofehad nyaa mbabaa.
16. Na Makir ne yer Maaka woo babanyin, na ɔfrɛɛ ne dzin Peres; na no nuabanyin dzin dze Seres; na ne mba nye Ulam na Rakem.
17. Na Ulam ne ba nye Bedan. Woyinom fi Gilead, Makir na Manaasɛ mba mu.
18. Na n'akyerɛbaa Hamoleket woo Isod, na Aiezer, na Mahala.
19. Na Semida mba nye Ahian, Sekem, Likhi, na Aniam.
20. Efraim asefo nye; Sutela, Bered, Tahat, Eleada, Tahat.
21. Zabad, Sutela. Sutela, Ezer, na Elead a Gat mbarimba a wɔwoo hɔn wɔ asaase no do no kunkum hɔn, osiandɛ wɔkɔree dɛ worukowia hɔn mbowakuw akɔ.
22. Na hɔn egya Efraim gyaam hɔn nda pii, na no nuanom baa dɛ wɔrebɛkyekye no werɛ.
23. Na ɔkɔr ne yer nkyɛn, na onyinsenii, na ɔwoo babanyin, na ɔfrɛɛ ne dzin Beria, osiandɛ mbusu na ɔbaa ne fie.
24. Na ne babaa nye Seera a ɔkyekyeer Bɛt-horon anaafo na etsifi, na Uzen-seera.
25. Efraim ne ba kor so nye Refa a n'asefo nye Resef, Tela, Tahan;
26. Ladan, Ammihud, Elisama;
27. Nun, na Josua.
28. Na hɔn egyapadze na hɔn tsenabew nye Bɛtɛl na no ho nkuroba, na boka afamu Naaran, na anee afamu Gezer, nye no ho nkuroba; Sekem so na no ho nkuroba, dze kodu Azza na no ho nkuroba;
29. na Manaasɛmba hɔn ahe nkyɛn no, Bɛt-sean na no nkuroba, Taanak na no nkuroba, Megiddo na no nkuroba, Dor na no nkuroba. Iyinom mu na Israel ne ba Josef n'asefo tsenae.
30. Aser mba; Imna, Isva, Isvi, Beria, na hɔn akyerɛbaa Sera.
31. Na Beria mba; Heber, na Malkiel a ɔyɛ Birzait n'egya no.
32. Na Heber woo Jaflɛt, Somer, na Hotam, na n'akyerɛbaa Sua.
33. Na Jaflɛt ne mba nye; Pasak, na Bimhal, na Ashvat. Woyinom nye Jaflɛt ne mba.
34. Na Semer mba nye; Ahi, Rohga, Jehubba, na Aram.
35. Na no nua Helem mba nye; Zofa, Imna, Seles, na Amal.
36. Zofa n'asefo nye; Sua, Harnefer, Sual, Beri, Imral,
1CH.7.37, Bezer, Hod, Samma, Silsa, Itran, na Beera.
38. Na Jeter mba; Jefune, na Pispa, na Ara.
39. Na Ulla mba nye; Ara, Hanniel, na Rizia.
40. Woyinom nyinara wofi Aser ebusua mu, egyanom efiefi do etsitsir mu, mbarimba akatakyi a wɔyɛ ndam a wɔasan mu eyi hɔn, mbapɔmba mu etsitsir. Na hɔn dodow wobu ano dɛ mbrɛ hɔn ananakan tse a, wotu ɔsa a wɔyɛ mbarimba mpemeduonu esia.

## Tsir 8

1. Na Benjamin woo ne mba Bela, Ashbel, Ahara;
2. Noha, na Rafa.
3. Na Bela nyaa mba, Addar, Gera, Abihud;
4. Abishua, Naaman, Ahoa;
5. Gera, Sefufan, na Huram.
6. Na woyinom nye Ehud n'asefo: wɔyɛ Geba atsefo mu egyanom efiefi do etsitsir, na wɔfaa hɔn ndɔmmum kɔr Manahat:
7. Naaman, Ahija, na Gera; ɔnoara na ɔfaa hɔn ndɔmmum kɔree; na ɔwoo Uza na Ahihud.
8. Na Saharaim woo mba wɔ Moab haban mu, ber a oegya Husim na Baara a wɔyɛ ne yernom no kwan no n'ekyir no.
9. Na ɔnye ne yer Hodes woo Jobab, Zibia, Mesha, Malkam;
10. Jeuz, Sakia, na Mirma. Woyinom nye ne mba, egyanom efiefi do etsitsir.
11. Na ɔnye Husim woo Abitub na Elpaal.
12. Na Elpaal n'asefo nye; Eber, Misam, na Semed a ɔkyekyeer Ono na Lod, nye no nkuroba:
13. na Beria, na Sema a wɔyɛ Aijalon atsefo mu egyanom efiefi do etsitsir a wɔpaam Gat atsefo no;
14. Ahio, Sasak, Jeremot;
15. Zebadia, Arad, Eder;
16. Maekɛl, Ispa, na Joha; woyinom yɛ Beria asefo;
17. Zebadia, Mesullam, Hizki, Heber;
18. Ismerai, Izlia, na Jobab, Elpaal asefo nye no;
19. Jakim, Zikri, Zabdi;
20. Elienai, Ziletai, Eliel;
21. Adaia, Beraia, na Simrat yɛ Simei asefo;
22. na Ispan, Eber, Eliel;
23. Abdon, Zikri, Hanan;
24. Hanania, Elam, Anto-tija;
25. Ifdeia, na Penuel yɛ Sasak asefo;
26. Samserai, Seharia, Atalia;
27. Jaaresia, Elija, na Zikri yɛ Jeroham asefo.
28. Woyinom nye egyanom efiefi do etsitsir hɔn ebusuasantsen nyina mu, nyimpa etsitsir: woyinom tsenaa Jerusalɛm.
29. Na Gibeon hɔ na Gibeon n'egya, Jeiel a ne yer dzin dze Maaka tsenae:
30. na n'abakan banyin nye Abdon, afei Zur, Kish, Baal, Nadab;
31. Gedor, Ahio, na Zeker.
32. Na Miklot woo Simea. Na hɔn so wɔnye hɔn nuanom tsenaa Jerusalɛm, wɔ hɔn nuanom no hɔn tsentsendo.
33. Na Ner woo Kish; na Kish woo Saul; na Saul woo Jonatan, Malkisua, Abinadab na Esbaal.
34. Na Jonatan ne ba nye Merib-baal; na Merib-baal woo Mika.
35. Mika mba; nye Piton, Melek, Tarea, na Ahaz.
36. Na Ahaz woo Jehoada; na Jehoada woo Alemet, Azmavet, na Zimri; na Zimri woo Moza:
37. na Moza woo Binea; n'asefo nye Rafa, Eleasa, na Azel:
38. na Azel nyaa mbabanyin beesia, hɔn edzin nye yi; Azrikam, Bokeru, Ismael, Searia, Obadia, na Hanan. Woyinom nyinara wɔyɛ Azel n'asefo.
39. Na no nua Esek ne nye mba; n'abakan Ulam, otsia ebien Jeus, na otsia ebiasa Elifelet.
40. Na Ulam ne mba no wɔyɛ mbarimba akatakyi a wɔyɛ ndam, egyentofo a, na wonyaa mba piigyan, na mbabanyin hɔn mba, ɔha eduonum. Woyinom nyinara yɛ Benjamin n'asefo.

## Tsir 9

1. Na wobuu Israel nyinara ano dɛ mbrɛ hɔn ananakan tsetsee; na, hwɛ, wɔakyerɛw no wɔ Israel ahemfo nwoma no mu: na wɔfaa Juda ndɔmmum kɔr Babilɔn wɔ hɔn mbrato ntsi.
2. Afei atsefo a wodzi kan a wɔtsenaa hɔn enyadze mu wɔ hɔn nkurow mu nye Israel, asɔfo no, Levifo no, na asɔrdan mu asomfo no.
3. Na Jerusalɛm dze, Judamba, Benjaminmba, na Efraim na Manaasɛmba no mu binom tsenatsenaa hɔ;
4. Utai a ofi Ammihud, Omri, Imri, Bani a ofi Juda ne ba Perez ne mba mu no ebusuasantsen mu.
5. Na Silonfo mu; abakan Asaia, na ne mba.
6. Na Zera ne mba mu; Jeuel, na no nuanom, wɔyɛ ahaesia eduokron.
7. Na Benjamin ne mba mu; Sallu, Mesullam ne ba no, Hodavia ne ba no, Hasenua ne ba no;
8. na Ibneia, Jeroham ne ba no, na Ela, Uzi ne ba no, Mikri ne ba no, na Mesullam, Sefatia ne ba no, Reuel ne ba no, Ibnija ne ba no;
9. na hɔn nuanom dɛ mbrɛ hɔn ebusuasantsen tsetsee, ahaakron eduonum esia. Mbarimba yi nyinara wɔyɛ egyanom efiefi do etsitsir dɛ mbrɛ hɔn egyanom efiefi tsetsee.
10. Na asɔfo no mu; Jedaia, Jehoiarib, Jakin;
11. na Azaria a ofi Hilkia, Mesullam, Zadok, Meraiot, na Ahitub a nna ɔyɛ Nyankopɔn ne fie ɔpanyin no hɔn ebusuasantsen mu.
12. na Adaia, Jeroham ne ba no, a ofi Pasur, Malkija, Maasai, Adiel, Jahzera, Mesullam, Meshillemit, na Immer ebusuasantsen mu;
13. na hɔn nuanom, hɔn egyanom efiefi do etsitsir, apem ahaesuon eduosia; mbarimba ara a wotum Nyankopɔn ne fie ɔsom edwuma yɛ.
14. Na Levifo mu; Semaia, a ofi Hasub, Azrikam, Hasabia, na Merarimba mu;
15. na Bakbakkar, Heres, Galal, na Mattania, a ofi Mika, Zikri, na Asaf asefo mu no;
16. na Obadia a ofi Semaia, Galal, Jedutun, Berekia, Asa, na Elkana, ebusua mu a ɔtse Netofatfo nkuroba mu no.
17. Nna mbobowano ahwɛfo no nye; Sallum, Akkub, Talmon, na Ahiman, na hɔn nuanom: Sallum nye otsitsir;
18. ɔno na ahyɛse no ara ogyinaa ɔhen no kuropon ano boka afamu: hɔn na wɔyɛ Levimba nseraban mbobowano ahwɛfo.
19. Na Sallum, a ofi Kore, Ebiasaf, na Kora asefo no mu, na no nuanom a wofi n'egya fie. Korafo no nna wɔhwɛ ɔsom edwuma no do, ntamadan no no mbobotsenano ahwɛfo a: na hɔn egyanom, EWURADZE ne nseraban no do ahɛnee no ano ahwɛfo a;
20. na Eleazar ne ba Finehas nna odzii hɔn do ɔpanyin mber a etwa mu no, na EWURADZE dzii n'ekyir.
21. Zekaria, Meselemia ne ba no, nye ehyiadzibuw no n'abowanohwɛfo.
22. Woyinom nyinara a wɔsaan mu yii hɔn dɛ wɔmbɛyɛ mbobowano ahwɛfo wɔ mbobotsenano no wɔyɛ ahaenu duebien. Woyinom na wobuu ano hɔn ebusuasantsen do wɔ hɔn nkurobaase, hɔn na David na ɔdzehunyi Samuel dze hɔn sisii hɔn nokwardzi edwuma mu.
23. Hɔn na hɔn mba hwɛɛ EWURADZE fie mbobotsen no ano, mekyerɛ ntamadan ofi no, apatamu apatamu.
24. Mfɛndzanan do na abowanoahwɛfo no wɔ, boka, anee, kwaamu, na pomu afamu.
25. Na hɔn nuanom a wɔwɔ hɔn nkurobaase, ɔwɔ dɛ wɔba nda esuon biara mu ofi ber to ber bɛka hɔn ho:
26. na mbobowano ahwɛfo etsitsir baanan no a wɔyɛ Levifo no, wɔwɔ nokwardzi edwuma mu, na wɔhwɛ Nyankopɔn ne fie mpia na adzekorabea no do.
27. Na wɔtsetse Nyankopɔn ne dan no ho bɔ ho aprɔw, osiandɛ hɔn asɛdze nye dɛ wɔweɔn, na no mbuei anapa anapa no yɛ hɔn asodzii.
28. Na hɔn mu binom hwɛ ɔsom ndzɛmba no do; osiandɛ wobu ano dze ba mu, na wobu ano fa kɔ.
29. Wɔdze hɔn mu binom so sisii dan mu ndzɛmba no, na krɔnkrɔnbea ndzɛmba no nyinara, na isiam pa, na nsa, na ngo, na krɔbɔw, na nduhuam no do.
30. Na asɔfomba no binom dze nduhuam foraforae yɛɛ ɔserango no.
31. Na Mattitia, Levifo no mu baako, a ɔyɛ Koranyi Sallum n'abakan no, nyaa nokwar edwuma wɔ ndzɛmba a wɔto no wɔ kyesɛn mu no do.
32. Na hɔn nuanom no a wofi Kohatfo mu no mu binom na wɔhwɛ kyerɛpaanoo no do, dɛ wonsiesie no ahomgyeda biara.
33. Na woyinom nye adwontofo no, Levifo mu egyanom efiefi do etsitsir a wɔtsenaa mpia mu na wɔnnyɛ edwuma nkaa no bi: osiandɛ hɔn edwuma da hɔn do adzekyee na adzesaa.
34. Woyinom nye Levifo mu egyanom efiefi do etsitsir, wɔ hɔn ebusuasantsen nyina mu, nyimpa tsitsir: woyinom na wɔtsenaa Jerusalɛm.
35. Na Gibeon hɔ na Gibeon n'egya, Jeiel a ne yer dzin dze Maaka tsenae:
36. na n'abakan nye Abdon, afei Zur, Kish, Baal, Ner, Nadab;
37. Gedor, Ahio, Zekaria, na Miklot.
38. Na Miklot woo Simea. Na hɔn so wɔnye hɔn nuanom tsenaa Jerusalɛm, wɔ hɔn nuanom no hɔn tsentsendo.
39. Na Ner woo Kish; na Kish woo Saul; na Saul woo Jonatan, Malkisua, Abinadab, na Esbaal.
40. Na Jonatan ne ba nye Merib-baal; na Merib-baal woo Mika.
41. Na Mika mba nye; Piton, Melek, Tarea, na Ahaz.
42. Na Ahaz woo Jara; na Jara woo Alemet, Azmavet, na Zimri; na Zimri woo Moza:
43. na Moza woo Binea; na Binea woo Refaia, na Refaia woo Eleasa, na Eleasa woo Azel:
44. na Azel nyaa mbabanyin beesia, hɔn edzin nye yi; Azrikam, Bokeru, Ismael, Searia, Obadia, na Hanan: woyinom nye Azel ne mba.

## Tsir 10

1. Afei Filistiafo nye Israel koe: na Israel mbarimba no fii Filistiafo no enyim guanee, na wɔtotɔree wɔ bepɔw Gilboa do.
2. Na Filistiafo no tsiiw Saul na ne mba dzendzenndzen; na Filistiafo no kum Jonatan, na Abinadab, na Malkisua, Saul ne mbabanyin no.
3. Na ɔko no kyeer Saul do, na egyentofo no too no; na no ho hiahiaa no wɔ egyentofo no ntsi.
4. Nna Saul see n'akodzesoafo no dɛ, Twe w'afona, na fa wɔ me; amma monomonomfo yi aammba na woeemmbogu m'enyim ase. Na n'akodzesoafo no annyɛ; osiandɛ osuroo dodoodow. Dɛm ntsi Saul faa n'afona, na otwae hwee do.
5. Na n'akodzesoafo no hun dɛ Saul ewu no, ɔno so otwae hwee n'afona do dɛmara, na owui.
6. Dɛm na Saul, na ne mbabanyin baasa no, na ne fi nyinara wɔbɔɔ mu wui.
7. Na aber a Israel mbarimba a wɔwɔ bɔnsa no mu no hun dɛ woegu no, na Saul na ne mbabanyin ewuwu no, wɔdandaan hɔn nkurow no gyae, na woguanguanee; na Filistiafo no bae bɛtsenatsenaa mu.
8. Na ɔbaa dɛ adze kyee enyim no, Filistiafo a wɔbaa dɛ woribeyiyi atɔfo no ho ndzɛmba no hun Saul na ne mbabanyin no dɛ wɔatotɔ wɔ bepɔw Gilboa do.
9. Na woyiyii no ho ndzɛmba, na wotwaa ne tsir, na wɔfaa n'akodze, na wɔsomae ma wɔdze kekyimaa Filistiafo asaase do hyiae, dɛ wɔnkɔbɔ hɔn abosom, na ɔman no amandzɛɛ.
10. Na wɔdze n'akodze no koguu hɔn abosondan mu, na wɔdze ne tsir no kɛfaam Dagon dan mu.
11. Na aber a Jabes-gilead nyinara tsee dza Filistiafo dze ayɛ Saul no nyinara no,
1CH.10.12, nna mbarimba a wɔyɛ ndam no nyinara soɛree, na wokeyiyii Saul, na ne mba hɔn efun no, na wɔdze baa Jabes, na wobesiee hɔn mbiew no wɔ esudur no ase wɔ Jabes, na wodzii mbuada nda esuon.
13. Nna Saul wui wɔ no bɔn a ɔyɛe tsiaa EWURADZE, osian EWURADZE n'asɛm a oenndzi do no ntsi; na eso dɛ okebisaa ɔsamamfrɛnyi hɔ adze hwehwɛɛ n'ekyir kwan, , #1 Sam 13.8-14; 15.1-24; Lev 19.31; 20.6; 1 Sam 28.7
14. na ɔannhwehwɛ EWURADZE ekyir kwan: dɛm ntsi na okum no, na ɔdaan ahendzi no maa Jesse ne ba David.

## Tsir 11

1. Na Israel nyinara boaboaa hɔn ano kɔr David nkyɛn wɔ Hebron, dɛ, Hwɛ, yɛyɛ wo biew na wo honam.
2. Mber a etwa mu asen no, mekyerɛ aber a Saul dzi hen no, ɔwo nye nyia ɔdze Israel kɔr sa na ɔdze hɔn sanee bae: na w'EWURADZE Nyankopɔn see wo dɛ, Ɔwo na ebɛnyɛn me man Israel, na ɔwo na ebɛyɛ bapɔmba wɔ me man Israel do.
3. Na Israel mpanyimfo no nyinara baa ɔhen no nkyɛn wɔ Hebron; na David nye hɔn dzii ahyɛmu wɔ EWURADZE enyim wɔ Hebron; na wɔseraa David ngo hyɛɛ no ɔhen wɔ Israel do, dɛ mbrɛ EWURADZE n'asɛm a ɔnam Samuel do kae no tse.
4. Na David na Israel nyinara sii mu kɔr Jerusalɛm (ɔnoara nye Jebus); nna Jebusfo no, asaase no do atsefo no, wɔwɔ hɔ.
5. Na Jebus atsefo no see David dɛ, Ɔwo mma mmba ha. Naaso David gyee Zion akoban no; ɔnoara so nye David kurow no.
6. Na David see dɛ, Obiara a obedzi kan eku Jebusfo no ɔbɛyɛ otsitsir na safohen. Na Zeruia ne ba Joab dzii kan fowee kɔree, na wɔyɛɛ no otsitsir.
7. Na David tsenaa akoban no mu; dɛm ntsi wɔfrɛɛ no David no kurow.
8. Na ɔkyekyeer kurow no bɔɔ aprɔw, ɔdze fi Millo araa bɔɔ aprɔw: na Joab yɛɛ kurow nkaa no yie.
9. Na David kɔr do yɛɛ otsitsir ara; osiandɛ dɔm EWURADZE no dzii n'ekyir.
10. Afei woyinom nye mbarimba akatakyi a David nyae no mu etsitsir a wɔhyɛɛ hɔnho dzen kaa no ho wɔ n'ahendzi no mu, dɛ wɔnye Israel nyinara bɛhyɛ no hen, dɛ mbrɛ EWURADZE n'asɛm a ɔwɔ Israel ho no tse.
11. Na mbarimba akatakyi a David nyae no hɔn dodow nye yi: Jasobeam Hakmonnyi bi ne ba no, eduasa no mu otsitsir no; ɔno na ɔmaa ne peaa do wɔ ahaasa do kum hɔn prɛko no.
12. Na ɔno n'ekyir nye Eleazar, Dodo ba, Ahohnyi a ɔyɛ mbarimba baasa no mu baako no.
13. Nna ɔno na ɔwɔ David nkyɛn wɔ Pas-dammim no, na hɔ na Filistiafo aboaboa hɔn ano dɛ wɔrobɔko. Nna asaasetɔw a atoko ayɛ do ma wɔ hɔ; na ɔman no fii Filistiafo no enyim guanee.
14. Na wokegyinaa ne finimfin, na wɔperee, na wokum Filistiafo no; na EWURADZE nam konyim kɛse do gyee hɔn nkwa.
15. Na etsitsir eduasa no mu baasa siaan famu kɔr ɔbotan no do wɔ David nkyɛn, wɔ Adullam ɔbo tu no mu; nna Filistiafo dɔm no akyer nsera wɔ Refaim ɔbɔn no mu.
16. Aber no nna David wɔ tu no mu, na Filistiafo bansifo no so wɔwɔ Bɛtlɛhɛm aber no mu.
17. Na David no kɔn dɔe, na ɔsee dɛ, Ao kɛtseankyɛ obi aama me Bɛtlɛhɛm nsubura a ɔwɔ kuropon no ho no mu nsu bi ma maanom!
18. Na baasa no bɔe faa Filistiafo dɔm no mu, na wɔkɛsaaw Bɛtlɛhɛm nsubura a ɔwɔ kuropon no ho no mu nsu bi, na wɔfae dze brɛɛ David: naaso ɔammpɛ dɛ ɔnom, na mbom ohuei gui maa EWURADZE,
1CH.11.19, na ɔsee dɛ, Me Nyankopɔn, ma ɔmpar me, dɛ mebɛyɛ iyi: ana monnom mbarimba yi a wɔdze hɔn nkwa kitsaa hɔn nsamu yi bɔgyaa? Osiandɛ wɔdze hɔn nkwa kitsaa hɔn nsamu kɛfae bae. Dɛm ntsi ɔammpɛ dɛ ɔnom. Iyi nye dza mbarimba akatakyi baasa no yɛe.
20. Na Joab no nua Abishai, na ɔyɛ baasa no mu otsitsir: na ɔmaa ne peaa do wɔ ahaasa do kunkum hɔn, na onyaa dzin wɔ baasa no mu.
21. Baasa no mu, ɔno na ɔyɛ onyimnyamfo dodow sen beenu no, na wɔyɛɛ no hɔn safohen: naaso ɔannto baasa no a wodzii kan no.
22. Jehoiada ne ba Benaia, ɔbarimba bi a ɔyɛ ndam a ofi Kabzeel ne ba no a ɔyɛɛ akatakyidze no, ɔno na okum Moab nyimpa gyatasɛfo beenu no: na osianee so kokum gyata wɔ mona bi mu wɔ esukwankyɛba ber mu.
23. Na okokum Egyptnyi bi, ɔbarimba kɛse bi a ne tsentsen yɛ basafa enum; na Egyptnyi no kitsa peaa a ɔtse dɛ ɔtanwemfo nsadua wɔ ne nsamu; na ɔdze poma sianee kɔr ne nkyɛn, na okohwiim peaa no wɔ Egyptnyi no nsamu, na ɔdze nankasa ne peaa no kum no.
24. Iyinom na Jehoiada ne ba Benaia yɛe, na onyaa dzin wɔ mbarimba akatakyi baasa no mu.
25. Hwɛ, ɔyɛ onyimnyamfo dodow sen eduasa no, na mbom ɔannto baasa no a wodzii kan no: na David dze no sii n'annkɔbeafo do.
26. Eso dɔm no mu mbarimba akatakyi no nye yi; Joab no nua Asahel, Dodo ne ba Elhanan a ofi Bɛtlɛhɛm;
27. Harorinyi Sammot, Pelonnyi Helez;
28. Tekoanyi Ikkes ne ba Ira, Anathotnyi Abiezer;
29. Husatnyi Sibekai, Ahohnyi Ilai;
30. Netofatnyi Maharai, Netofatnyi Baana ne ba Heled;
31. Ribai a ofi Benjaminmba Gibea ne ba Itai, Piratonnyi Benaia;
32. Hurai a ofi Gaas nwora mu, Arbatnyi Abiel;
33. Baharumnyi Azmavet, Saalbonnyi Eliaba;
34. Gizonnyi Hasem ne mba, Hararnyi Sage ne ba Jonatan;
35. Hararnyi Sakar ne ba Ahiam, Ur ne ba Elifal;
36. Mekerathnyi Hefer, Pelonnyi Ahija;
37. Karmelnyi Hezro, Ezbai ne ba Naarai;
38. Natan no nua Joel, Hagri ne ba Mibhar;
39. Ammonnyi Zelek, Berotnyi Naharai, Zeruia ne ba Joab n'akodzesoafo.
40. Itrinyi Ira, Itrinyi Gareb;
41. Hitinyi Uria, Ahlai ne ba Zabad;
42. Reubennyi Siza ne ba Adina, Reubenfo mu otsitsir, na eduasa ka no ho;
43. Maaka ne ba Hanan, na Mitnyi Josafat;
44. Ashteratnyi Uzia, Aroernyi Hotam ne mba Sama na Jeiel;
45. Simri ne ba Jediael, na no nua Tizinyi Joha;
46. Mahavinyi Eliel, na Elnaam ne mba Jeribai, na Josa-via, na Moabnyi Itma;
47. Eliel, na Obed, na Mezobanyi Jaasiel.

## Tsir 12

1. Afei woyinom nye hɔn a wɔbaa David nkyɛn wɔ Ziklag mber a osian Kish ne ba Saul ntsi osiiw noho do no: nna wɔwɔ mbarimba akatakyi, n'akodzi mu aboafo no mu.
2. Wɔdze egyen emiamia, na wotum dze nsa enyimfa na abankum nyina tow tsiabo do abo, na egyen do egyen menaba; wɔyɛ Saul no nuanom a wofi Benjamin mu.
3. Ahiezer nye otsitsir, nna Joas, Gibeatnyi Semaa mba no; na Jeziel, na Pelet, Azmavet mba no; na Beraka, na Jehu Anathotnyi no;
4. na Gibeonnyi Ismaia, eduasa no mu ɔbarimba katakyi, na ɔhwɛ eduasa no do; na Jeremia, na Jahaziel, na Johanan, na Gederatnyi Jozabad;
5. Eluzai, na Jerimot, na Bealia, na Semaria, na Harufnyi Sefatia;
6. Elkana, na Ishia, na Azarel, na Joezer, na Koranyi Jasobeam;
7. na Joela, na Zebadia, Jeroham a ofi Gedor mba no.
8. Na Gadfo mu hɔn a wɔtseew hɔnho baa David nkyɛn wɔ sar no do tu no mu no yɛ mbarimba akatakyi a wɔyɛ ndam, mbarimba akofo a wotum suo kyɛm na peaa mu a, hɔn enyim tse dɛ ngyata enyim, na hɔn ho yɛ har dɛ mbepɔw do atwe no nye yi:
9. otsitsir nye Ezer, otsia ebien Obadia, ebiasa Eliab;
10. anan Mismanna, enum Jeremia;
11. esia Attai, esuon Eliel;
12. awɔtwe Johanan, akron Elzabad;
13. du Jeremia, dubiako Makbanai.
14. Gadmba mu woyinom na wɔyɛ dɔm mu asafohemfo: nyia osuar dodow koraa no botum ɔha, na ɔkɛse no so apem.
15. Woyinom nye hɔn a wosii mu kotwaa Jordan wɔ bosoom a odzi kan no mu, aber a nsu no eyir akata no kɔn nyinara do no; na wɔkaa hɔn a wofi abɔn no mu nyinara gui, boka afamu, na anee afamu nyina.
16. Na Benjamin na Judamba mu binom baa David nkyɛn wɔ tu no mu.
17. Na David fiir edzi kɔr hɔn enyim, na obuae see hɔn dɛ, Sɛ hom baa me nkyɛn asomdwee mu dɛ hom robɔboa me a, ɔno m'akoma bɛfam hom ho: na sɛ hom baa dɛ woribeyi me ama m'atamfo, wɔ dɛ mfom bi nnyi me nsamu yi a, ɔnodze hɛn egyanom Nyankopɔn nhwɛ na ɔnka enyim.
18. Nna sunsum no baa Amasai a ɔyɛ eduasa no mu otsitsir no do, na ɔsee dɛ, Yɛyɛ wodze, David, na yɛwɔ w'afa, ɔwo Jesse ba: Asomdwee, asomdwee nka wo, na asomdwee nka w'aboafo; osiandɛ wo Nyankopɔn roboa wo. Nna David gyee hɔn, na ɔyɛɛ hɔn kuw no do asafohemfo.
19. Manaasɛ mu so binom danee kɔr David nkyɛn, aber a nkyɛ ɔnye Filistiafo no reba nye Saul abɔko no; naaso Filistiafo no enntsie no, osiandɛ hɔn asafohemfo no kɔr egyina gyaa no kwan, dɛ, Hɛn etsir na ɔdze bɛpata akɔ no wura Saul nkyɛn.
20. Na osii mu kɔr Ziklag no, Manaasɛ mu binom danee kɔr ne nkyɛn, Adna, na Jozabad, na Jediael, na Maekɛl, na Jozabad, na Elihu, na Ziletai, na Manaasɛ mu mpem do asafohemfo.
21. Na hɔn na wɔboaa David ma ɔnye epoobɔfo dzii esi; osiandɛ hɔn nyinara wɔyɛ mbarimba akatakyi a wɔyɛ ndam, na wɔyɛ dɔm no mu asafohemfo.
22. Na daa nyina wɔdze David nkyɛn ba ara, dɛ wɔbɔboa no, kodur dɛ wɔyɛɛ dɔm kɛse, dɛ Nyankopɔn no dɔm.
23. Na woyinom nye hɔn mu etsitsir a woemia ama akodzi a wɔbaa David nkyɛn wɔ Hebron, dɛ wɔrebɛdan Saul n'ahendzi no ama no, dɛ mbrɛ EWURADZE n'asɛm no tse no, hɔn dodow.
24. Judamba a wokitsa kyɛm na peaa a woemia ama akodzi wɔyɛ mpemesia ahaawɔtwe.
25. Simeonmba mu mbarimba akatakyi a wɔyɛ ndam ma akodzi, mpemesuon na ɔha.
26. Levimba mu mpemanan na ahaesia.
27. Na Jehoiada na ɔyɛ Aaron fie ɔbapɔmba, na nyimpa mpem ebiasa ahaesuon ka no ho;
28. na Zadok, aberantsɛ ɔkatakyi a ɔyɛ ndam, na n'egya fi mu asafohemfo eduonu ebien.
29. Na Benjaminmba mu, Saul no nuanom, mpem ebiasa na ɔdze bodu mber no nna hɔn mu nyimpadodow ara esie hɔn nokwardzi ama Saul fie.
30. Na Efraimmba mu mpemeduonu ahaawɔtwe, mbarimba akatakyi a wɔyɛ ndam, nyimpa a wɔwɔ dzin wɔ hɔn egyanom efiefi.
31. Na Manaasɛ ebusuakuw fa no mu, mpemduawɔtwe a wɔbɔɔ hɔn dzin dɛ wɔmbra mbɛhyɛ David hen.
32. Na Isakarmba mu, nyimpa a wɔwɔ mber mu nhumu, dɛ wɔdze bohu dza ɔsɛ dɛ Israel yɛ no; hɔn mu etsitsir yɛ ahaenu; na hɔn nuanom nyinara hwɛ hɔn ano.
33. Zebulun mu, hɔn a wotum fir edzi wɔ dɔm no mu a wɔdze akodze horow nyinara mia, dze tum siesie kɔ mpasuar do, mpemeduonum; na wobotum ahyehyɛ mpasuar, na wɔnnyɛ akoma ntanta.
34. Na Naftali mu asafohemfo apem, na nyimpa a wokitsa kyɛm na peaa mpemeduasa esuon ka hɔn ho.
35. Na Danfo mu hɔn a wobotum mpasuar do kɔ, mpemeduonu awɔtwe na ahaesia.
36. Na Aser mu hɔn a wotum fir edzi wɔ dɔm no mu a wotum kɔ mpasuar do, mpemeduanan.
37. Na Jordan n'egya no ho, Reubenfo mu, na Gadfo, na Manaasɛ ebusuakuw fa no mu, nyimpa a wɔdze ɔko mu akodze horow nyinara mpemɔha eduonu.
38. Woyinom nyinara, wɔyɛ mbarimba akofo a wobotum akɔ mpasuar do no, wɔdze akoma a odzi mu baa Hebron, dɛ wɔbɛhyɛ David hen wɔ Israel nyinara do: na Israel nkaa no nyinara so yɛɛ akoma kor dɛ wɔbɛhyɛ David hen.
39. Na wɔnye David dzii hɔ ndaansa, dzidzii nomee: nna hɔn nuanom esiesie hɔn ekyir.
40. Nkyii so hɔn a wɔbɛn hɔn no, mekyerɛ ɔdze kodu Isakar na Zebulun na Naftali, wɔdze edziban wɔ efumpɔnkɔ, na nsoasopɔnkɔ, na anantwi do bae, isiam edziban, adɔmba tatar, na esikyireamba esia, na wenyin, na ngo, na anantwi, na nguan piigyan: nna ampaara, enyigye aba Israel.

## Tsir 13

1. Na David nye apem apem do na ɔha ɔha do asafohemfo, mekyerɛ mbapɔmba no nyinara kɔr egyina.
2. Na David see Israel bagua no nyinara dɛ, Sɛ oye ma hom, na sɛ ofir EWURADZE hɛn Nyankopɔn hɔ a, hom mma yentwar mu nsoma ma wɔnkɔ hɛn nuanom a wɔaka wɔ Israel asaase nyinara do beebiara, nye asɔfo na Levifo a wɔka hɔn ho wɔ hɔn edzidzibea nkurow mu no nkyɛn, ma wonhyiahyia hɔnho mbra hɛn nkyɛn:
3. na yɛnkɛfa hɛn Nyankopɔn N'adakaa no mbra hɛn nkyɛn bio: osiandɛ Saul ne nda mu no yɛannhwehwɛ n'ekyir kwan.
4. Na bagua no nyinara see dɛ wɔbɛyɛ dɛm: osiandɛ asɛm no tsen wɔ ɔman no nyinara enyi do.
5. Nna David poon Israel man mu nyinara hyiae, ofi Egypt ɔwora Sihor ho araa dze kodu Hamat ahɛnee, dɛ wɔrekɛfa Nyankopɔn n'adakaa no efi Kiriat-jearim aba., #1 Sam 7.1
6. Na David na Israel nyinara fowee kɔr Baala, ɔno nye Kiriat-jearim a odzi wɔ Juda no, dɛ wɔrekɛfa Nyankopɔn, EWURADZE a ɔtse kerubfo no do a wɔdze Dzin no frɛ no no, n'adakaa no efi hɔ aba.
7. Na woyii Nyankopɔn adakaa no wɔ tseaseanam fofor bi do, na wɔdze fii Abinadab fie firii: na Uza na Ahio piaa tseaseanam no.
8. Na David na Israel nyinara dze hɔn ahoɔdzen nyinara goree wɔ Nyankopɔn enyim: mekyerɛ wɔdze ndwom, nye nsankutsen, na ɔnye bɛnta asanku, na mpintsin, na ɔnye akasaa, na mbɛn.
9. Na aber a wodur Kidon ewuporoweebea no, Uza tseen ne nsa suoo adaka no mu; osiandɛ anantwi no fintsiwii.
10. Na EWURADZE n'ebufuw dzɛwee wɔ Uza do, na ɔbɔɔ no, osiandɛ ɔtseen ne nsa kaa adaka no ntsi: na hɔ na owui wɔ Nyankopɔn enyim.
11. Na David ammpɛ, osiandɛ EWURADZE ebu afa Uza do ntsi: na ɔfrɛɛ bea no Perez-Uza, dze bodu ndɛ da yi.
12. Na David suroo Nyankopɔn da no, dɛ, Mibesi dɛn medze Nyankopɔn adakaa no aba me nkyɛn wɔ fie?
13. Na David ennyi adaka no ammba ne nkyɛn wɔ David kurow no mu, na mbom ɔdze maan nkyɛn kɔr Gitinyi Obed-edom n'ebusua mu wɔ ne fie abosoom ebiasa.
14. Na Nyankopɔn adakaa no kaa Obed-edom n'ebusua mu wɔ ne fie abosoom ebiasa: na EWURADZE hyiraa Obed-edom fi, na dza ɔwɔ nyinara., #1 Mbe 26.4

## Tsir 14

1. Na Taerehen Hiram somaa abɔfo ma wɔbaa David nkyɛn na wɔdze nkyindur ndua, na abodwimfo na nduadwimfo, dɛ wombesi ofi mma no.
2. Na David hun dɛ EWURADZE etsintsim ne dzin ahyɛ no Israel do hen, na osian ne man Israel ntsi, wɔama n'ahendzi do wɔ sor.
3. Na David warwaar yernom bi so wɔ Jerusalɛm: na David wowoo mbabanyin na mbabaa bi so bio.
4. Na mba a onyae wɔ Jerusalɛm no hɔn edzin nye yi; Sammua, na Sobab, Natan, na Solomon;
5. Ibhar, na Elisua, na Elpelet;
6. Noga, na Nefeg, na Jafia;
7. Elisama, na Beeliada, na Elifelet.
8. Na aber a Filistiafo tsee dɛ wɔasera David ahyɛ no hen wɔ Israel nyinara do no, Filistiafo no nyinara sii mu kɔr dɛ wɔrokɔhwehwɛ David akyer no: na David tsee, na ofiir edzi kɔr hɔn do.
9. Nna Filistiafo aba dze abɛyer Refaim bɔnsa no mu.
10. Na David bisaa Nyankopɔn, dɛ, Ana momfow monkɔ Filistiafo no do a? Ana ibeyi hɔn ahyɛ me nsa a? Na EWURADZE see no dɛ, Fow kɔ; na mibeyi hɔn ahyɛ wo nsa.
11. Nna wɔfowee baa Baal-perazim, na David kunkum hɔn wɔ hɔ; na David see dɛ, Nyankopɔn nam me nsa do atsew m'atamfo mu, dɛ nsu ntsewee. Dɛm ntsi wɔfrɛɛ bea no dzin dɛ Baal-perazim.
12. Na wɔdaan hɔn nyame gyaa hɔ; na David hyɛe ma wɔdze gya hyeew no.
13. Na Filistiafo no sanee bae dze bɛyeer bɔnsa no mu bio.
14. Na David bisaa Nyankopɔn bio; na Nyankopɔn see no dɛ, Mma mmfow nnkɔ nnkedzi hɔn ekyir: dan fi hɔn nkyɛn, na bra hɔn do wɔ bakandua no ne tsentsendo.
15. Na ɔmbra dɛ, sɛ etse nantsew ndze wɔ bakandua no etsifi a, ɔno fir edzi kɔko: osiandɛ Nyankopɔn efir edzi dzi w'enyim dɛ orukoku Filistiafo dɔm no.
16. Na David yɛɛ dɛ mbrɛ Nyankopɔn hyɛɛ no no: na wokunkum Filistiafo dɔm no fi Gibeon araa dze kodur Gezer.
17. Na David ne nka tahyee asaase nyinara do; na EWURADZE maa no ho suro baa amanaman nyinara do.

## Tsir 15

1. Na David sisii adan maa noho wɔ David kurow mu; na osiesiee bea bi maa Nyankopɔn n'adakaa no, na ɔbɔɔ asese bi maa no.
2. Nna David see dɛ, Obiara nnyi ho kwan dɛ ɔsoa Nyankopɔn adakaa no gyedɛ Levifo no ara nko: osiandɛ hɔn na EWURADZE asan mu eyi hɔn dɛ wɔnsoa Nyankopɔn n'adakaa no, na wɔnsom no daa.
3. Na David poon Israel nyinara behyiaa Jerusalɛm, dɛ wɔrekɛfa EWURADZE n'adakaa no aba ne sibew a oesiesie ama no no.
4. Na David boaa Aaronmba, na Levifo no ano:
5. Kohatmba no mu; otsitsir Uriel, na no nuanom ɔha eduonu:
6. Merarimba mu; otsitsir Asaia, na no nuanom ahaenu eduonu:
7. Gersonmba mu; otsitsir Joel, na no nuanom ɔha eduasa:
8. Elizafanmba mu; otsitsir Semaia, na no nuanom ahaenu:
9. Hebronmba mu; otsitsir Eliel, na no nuanom eduowɔtwe:
10. Uzielmba mu; otsitsir Amminadab, na no nuanom ɔha nye duebien.
11. Na David kɛfrɛɛ asɔfo Zadok na Abiathar, na Levifo no, Uriel, Asaia, na Joel, Semaia, Eliel, na Amminadab,
1CH.15.12, na ɔsee hɔn dɛ, Hom nye Levifo mu egyanom efiefi mu etsitsir: hom ntsew homho, hom na hom nuanom nyina, na hom dze EWURADZE, Israel Nyankopɔn, n'adakaa no aba ne sibew a mesiesie ama no no.
13. Na osiandɛ nkan no hom annsoa ntsi, EWURADZE hɛn Nyankopɔn bui faa hɛn do, dɛ yɛannhwehwɛ no dɛ mbrɛ n'amambra no tse.
14. Nna asɔfo na Levifo no tseew hɔnho dɛ wɔrekɛfa EWURADZE, Israel Nyankopɔn, n'adakaa no aba.
15. Na Levifo mba no soaa Nyankopɔn n'adakaa no wɔ hɔn kɔn ho, wɔdze no ho mpoma no, dɛ mbrɛ Moses nam EWURADZE n'asɛm no do hyɛe no.
16. Na David kaa kyerɛɛ Levifo safohen no dɛ wonyi hɔn nuanom no adwontofo a wɔdzedze asanku ndzɛmba, bɛnta asanku na nsankutsen na nkasaa a wɔma ɔgyegye kɛse na wɔma ndze do enyigye mu.
17. Nna Levifo no yii Joel ne ba Heman; na no nuanom mu, Berekia ne ba Asaf; na hɔn nuanom Merari ne mba no mu, Kusaia ne ba Etan;
18. na hɔn nuanom a wodzi hɔn ekyir no ka hɔn ho, Zekaria, na Jaaziel, na Semiramot, na Jehiel, na Unni, Eliab, na Benaia na Maaseia, na Mattitia, na Elifelehu, na Mikneia, na Obed-edom, na Jeiel, mbobowano ahwɛfo no.
19. Nna woyii adwontofo no, Heman, Asaf, na Etan, dɛ wɔmfa boran nkasaa nwosow ma wɔntse nka;
20. na Zekaria, Aziel, Semiramot, Jehiel, Unni, na Eliab, na Maaseia, na Benaia, dɛ wɔmfa bɛnta asanku mbɔ no wɔ Alamot do;
21. na Mattitia, na Elifelehu, na Mikneia, na Obed-edom, na Jeiel, na Azazia, wɔbɔ nsankutsen wɔ Seminit do, dze kyerɛ kwan.
22. Na Kenania, Levifo safohen no, ɔhwɛ ndwom no do: ɔno na ɔkyerɛkyerɛe wɔ ndwom no ho, osiandɛ ɔyɛ onyansafo.
23. Na Berekia na Elkana wɔyɛ adaka no mbobowano ahwɛfo.
24. Na Sebania, na Josafat, na Netanel, na Amasai, na Zekaria, na Benaia, na Eliezer, asɔfo no, nna wɔhɛn mbɛn wɔ Nyankopɔn n'adakaa no enyim: na Obed-edom na Jehia nna wɔyɛ adaka no mbobowano ahwɛfo.
25. Nna David, na Israel mpanyimfo, na apem apem do asafohemfo no, dze enyigye sii mu kɔr dɛ wɔrekɛfa EWURADZE n'ahyɛmudaka no efi Obed-edom fie aba:
26. na ɔbaa dɛ, aber a Nyankopɔn boaa Levifo a wɔso EWURADZE n'ahyɛmudaka no no, wɔdze anantwisaa esuon na nguannyin esuon bɔɔ afɔr.
27. Na David hyɛɛ ndwera fɛɛfɛw bataker, na Levifo a wɔso adaka no nyinara, na adwontofo no, na Kenania ndwom kyerɛkyerɛfo a ɔka adwontofo no ho no: nna ndwera asɔfontar gu David no ho.
28. Dɛm na Israel nyinara wɔdze esebɔ, mbɛnhɛn, totorobɛnto, nye nkasaa a ɔgyegye kɛse nye bɛnta asanku na nsankutsen, dze EWURADZE n'ahyɛmudaka no bae.
29. Na ɔbaa dɛ, aber a EWURADZE n'ahyɛmudaka no dur David kurow mu no, Saul ne babaa Mikal hwɛɛ tokura mu, na ohun ɔhen David dɛ ɔresaw na ɔrogor; na obuu no enyimtsia wɔ n'akoma mu.

## Tsir 16

1. Na wɔdze Nyankopɔn adakaa no bae, na wɔdze besii asese a David abɔ ama no no ne finimfin: na wɔbɔɔ ɔhyew afɔr na asomdwee afɔr wɔ Nyankopɔn enyim.
2. Na aber a David wiee ɔhyew afɔr na asomdwee afɔr bɔ no, ɔdze EWURADZE ne dzin hyiraa ɔman no.
3. Na ɔkyɛɛ Israelnyi biara adze, ɔbarimba na ɔbaa nyina, ɔmaa obiara paanoo ntɔwmu, na nankum, na esikyireamba a wɔabɔ no etɔw.
4. Na oyii Levifo no bi sisii hɔ dɛ wɔnsom wɔ EWURADZE n'adakaa no enyim, na wɔnkamfo EWURADZE, Israel Nyankopɔn no, na wɔnda no ase na wonyi no ayɛw:
5. Asaf nye otsitsir, na Zekaria dzi no do hɔ, Jeiel, na Semiramot, na Jehiel, na Mattitia, na Eliab, na Benaia, na Obed-edom, na Jeiel, wɔdzedze bɛnta asanku ɔnye nsankutsen; na Asaf dze akasaa a ɔgyegye kɛse:
6. na Benaia na Jahaziel asɔfo no a wɔhɛn ntotorobɛnto daa, wɔ Nyankopɔn n'ahyɛmudaka no enyim.
7. Da no ara na David dzii kan hyehyɛɛ dɛ wondua Asaf na no nuanom nsa do nda EWURADZE ase.
8. Hom mfa ndaase mma EWURADZE, hom mbɔ ne dzin; Hom mma wonhu ne nyɛe wɔ aman mu.
9. Hom ntow ndwom mma no, hom ntow ayɛyindwom mma no; Hom nka n'anwanwa dwuma nyinara ho asɛm.
10. Hom nhyehyɛ homho wɔ ne dzin krɔnkrɔn no mu: Wɔmma hɔn a wɔhwehwɛ EWURADZE hɔn akoma ntɔ mu.
11. Hom nhwehwɛ EWURADZE na n'ahoɔdzen; Hom mbra n'enyim daa.
12. Hom nkaa n'anwanwa dwuma a ɔayɛ; N'ahobowdze, na n'ano atsɛmbusɛm;
13. Hom n'akowaa Israel asefo, Hom Jakobmba a wɔasan mu eyi hom.
14. Ɔno nye EWURADZE hɛn Nyankopɔn; N'atsɛmbusɛm wɔ asaase nyinara do.
15. Hom nkaa n'ahyɛmu no daa, Asɛm a ɔhyɛe maa mbasantsen apem no;
16. Ahyɛmu a ɔnye Abraham dzii no, Na ne ntam a ɔkaa kyerɛɛ Isaak no;
17. Na osii no pi maa Jakob dɛ ahyɛdze, Ɔdze maa Israel dɛ daa ahyɛmu no:
18. Dɛ, Ɔwo na medze Keenan asaase mebɛma wo, Hom tontotwe no do egyapadze nye no.
19. Aber a hom nyimpadodow ano nndɔɔ so; Nyew, wosuar koraa, na wɔyɛ amamforafo wɔ mu no;
20. Na wokyinkyinii fi ɔman mu kɔr ɔman mu, Na wofii ahenman kor mu kɔr ɔman kor so mu.
21. Ɔamma nyimpa bi kwan ma ɔannyɛ hɔn bɔn; Nyew, otwuuw ahemfo enyim wɔ hɔn ntsi;
22. Dɛ, Mma hom nka hɔn a masera hɔn, Na mma hom nnyɛ mo nkɔnhyɛfo bɔn bi.
23. Asaase nyinara, hom ntow ndwom mma EWURADZE; Hom nkyerɛ no nkwagye mfi da nto da.
24. Hom nka n'enyimnyam wɔ amanaman mu, N'anwanwa dwuma wɔ aman nyinara mu.
25. Na EWURADZE yɛ kɛse, na ɔsɛ dɛ woyi no ayɛw dɛ: Ɔno so na ɔsɛ dɛ wosuro no sen enyame nyinara.
26. Na aman enyame nyinara yɛ abosom: Na EWURADZE na ɔyɛɛ ɔsor.
27. Enyidzi na tumdzi wɔ n'enyim: Ahoɔdzen na enyika wɔ ne tsenabew.
28. Aman mbusuakuw, hom mma EWURADZE, Hom mma EWURADZE enyimnyam na ahoɔdzen.
29. Hom mma EWURADZE enyimnyam a ɔsɛ ne dzin: Hom mfa ayɛyɛdze mbra, na hom mbra n'enyim: Hom nsɔr EWURADZE wɔ krɔnkrɔnyɛ ahoɔfɛw mu.
30. Asaase nyinara, hom ho mpopo wɔ n'enyim: Wiadze so woetsim no dɛ wohim no a ɔnnkɛyɛ.
31. Wɔmma ɔsor enyi ngye, na asaase ho nsɛpɛw no: Na wɔnka no wɔ amanaman mu dɛ, EWURADZE dzi hen.
32. Wɔmma po, na ne mayɛ nwor; Wɔmma haban, na dza ɔwɔ mu nyinara ndzi ehurusi;
33. Nna kwaa mu ndua nyinara bɔtow ahosɛpɛw ndwom wɔ EWURADZE enyim, Na ɔreba ebobu asaase atsɛn.
34. Hom mfa ndaase mma EWURADZE; na oye: Na n'ehumbɔbɔr tsim hɔ daa.
35. Na hom nse dɛ, Gye hɛn nkwa, hɛn nkwagye Nyankopɔn, Na boaboa hɛn ano na yi hɛn fi amanaman mu, Na yɛnda wo dzin krɔnkrɔn no ase, Na yɛntenan wɔ w'ayɛyi mu.
36. Nhyira nka EWURADZE, Israel Nyankopɔn, Mfi daapem nkesi daapem. Na ɔman no nyinara see dɛ, Amen, na woyii EWURADZE ayɛw.
37. Nna ogyaa Asaf na no nuanom hɔ, wɔ EWURADZE n'ahyɛmudaka no enyim, dɛ wɔnsom wɔ adaka no enyim daa, dɛ mbrɛ da biara no mu edwuma gye:
38. na Obed-edom nye hɔn nuanom, yɛ eduosia awɔtwe: Jedutun ne ba Obed-edom so na Hosa dɛ wɔnyɛ mbobowano ahwɛfo:
39. na ogyaa ɔsɔfo Zadok, na no nuanom asɔfo no, wɔ EWURADZE ntamadan no enyim wɔ bea sorɔnsorɔm a ɔwɔ Gibeon no mu,
1CH.16.40, dɛ wɔmbɔ ɔhyew afɔr mma EWURADZE wɔ ɔhyew afɔrmbukyia no do daa anapa na ewimbir, mekyerɛ dɛ mbrɛ dza wɔakyerɛw no wɔ EWURADZE ne mbra a ɔhyɛɛ Israel no mu nyinara tse;
41. na Heman na Jedutun ka hɔn ho, na nkaa a wɔsaan mu yii hɔn a wɔbobɔɔ hɔn dzin, dɛ wɔmfa ndaase mma EWURADZE, osiandɛ n'ehumbɔbɔr tsim hɔ daa;
42. na Heman na Jedutun ka hɔn ho dze ntotorobɛnto na nkasaa a ɔgyegye kɛse, na ɔnye Nyankopɔn ndwom ho ndzɛmba: na Jedutun mba dɛ wɔnhwɛ kuropon ano.
43. Na ɔman no nyinara sii mu kɔree, nyimpa biara kɔr ne fie: na David sanee kɔr dɛ orikehyira ne fi., #2 Sam 6.19

## Tsir 17

1. Na ɔbaa dɛ, aber a David tsenaa fie no, nna David see nkɔnhyɛnyi Natan dɛ, Hwɛ, emi metse nkyindur dua ofi mu, na EWURADZE n'ahyɛmudaka no dze, osi atam ase.
2. Na Natan see David dɛ, Yɛ dza ɔwɔ w'akoma mu nyinara; na Nyankopɔn dzi w'ekyir.
3. Na ɔbaa dɛ anadwe no ara nna Nyankopɔn n'asɛm baa Natan hɔ, dɛ,
1CH.17.4, Kɔ na kɛka kyerɛ m'akowaa David dɛ, Mbrɛ EWURADZE se nye yi, Mma ɔwo nnsi ofi mma me ma menntsena mu:
5. osiandɛ ofitsi da a miyii Israel bae araa dze bodu ndɛ da yi, menntsenaa ofi bi mu da; mbom mifi asese mu kɔ asese mu, na mifi ntamadan kor mu kɔ kor so mu.
6. Mbeambea nyinara a menye Israel anantsew no do, ana menye Israel atsɛmbuafo a mehyɛɛ hɔn dɛ wɔnyɛn me man no mu bi kaa asɛm bi, dɛ, Ɔyɛ dɛn ntsi na hom nnsi me nkyindur dua ofi.
7. Dɛm ntsi afei mbrɛ ka kyerɛ m'akowaa David nye yi, dɛ, Mbrɛ dɔm EWURADZE se nye yi, Emi na miyii wo fii nguamban mu, fii nguan ekyir dzi, ama aabɛyɛ ɔpanyin wɔ me man Israel do;
8. na medzi w'ekyir wɔ beebiara mbrɛ ekɔree, na metwitwa w'atamfo nyinara efi w'enyim; na mebɛma enya dzin, dɛ asaase do akɛsefo hɔn dzin.
9. Na mibesiesie beebi ama me man Israel, na matsɛw hɔn, na wɔaatsena hɔnankasa hɔn tsenabew, na woeenntutu hɔn bio, dɛ nkan no,
1CH.17.10, na dɛ ofi da a mehyɛɛ atsɛmbuafo dɛ wɔnhwɛ me man Israel do no; na mebrɛɛ w'atamfo nyinara adze. Nkyii so EWURADZE ka kyerɛ wo dɛ EWURADZE na ɔbɛkyekyer ofie ama wo.
11. Na ɔbɛba dɛ, sɛ wo nda so dɛ ebɔkɔ w'egyanom nkyɛn a, medze w'asenyi a obedzi w'ekyir no a obefi wo mba mu no, besi hɔ; na mama n'ahendzi etsim.
12. Ɔno na obesi ofi ama me, na mebɛma n'ahendzi etsim hɔ daa.
13. Emi na mebɛyɛ n'egya, na ɔno ɔayɛ me ba: na mirinnyi mo mbɔbɔrhu mmfi no ho, dɛ mbrɛ miyii fii nyia odzi w'enyim no ho no:
14. na medze no besi me fi na m'ahendzi mu daa.
15. Dɛ mbrɛ nsɛm yi nyinara tse, na mbrɛ enyido adzehu yi nyinara tse no, dɛmara so na Natan kaa kyerɛɛ David.
16. Na ɔhen David sii mu kɔree, na ɔkɛtsenaa EWURADZE enyim; na ɔsee dɛ, Emi nye woana, EWURADZE Nyankopɔn, na me fi nye bɛn, na edze me aba ebodu ha yi?
17. Na Nyankopɔn, iyi yɛ w'enyi do adze ketseaba; na ɔwo EWURADZE Nyankopɔn dze aka w'akowaa ne fi ho asɛm dze ama mber tsentsen bi a ɔreba, na ebu me dɛ mbrɛ nyimpa bi a ɔkrɔn ne dzibew tse.
18. Na David botum ase wo dɛn bio wɔ enyidzi a wɔdze edzi w'akowaa ho? Osiandɛ ɔwoara inyim w'akowaa.
19. EWURADZE, osian w'akowaa ntsi, na dɛ mbrɛ wankasa w'akoma tse no, nna ayɛ adze kɛse yi nyinara, dɛ erema woehu ndzɛmba akɛse yi nyinara.
20. EWURADZE, obiara nnyi hɔ a ɔtse dɛ ɔwo, nkyii so Nyame biara nnyi hɔ ka wo ho, dɛ mbrɛ dza yɛdze hɛn aso atse no nyinara tse no.
21. Na ɔman kor bɛn na ɔwɔ asaase do a ɔtse dɛ wo man Israel a Nyankopɔn sii mu kɔree kɔpoon hɔn dze yɛɛ ɔman maa noho dɛ edze ndzɛmba akɛse a ɔyɛ hu agye dzin, dɛ etutu amanaman efi wo man a epoon hɔn fii Egypt no enyim?
22. Na wo man Israel na eyɛɛ hɔn wankasa wo man daa; na ɔwo EWURADZE bɛyɛɛ hɔn Nyankopɔn.
23. Na afei, EWURADZE, ma asɛm a aka wɔ w'akowaa ho, na ne fi ho no, ntsim hɔ daa, na yɛ dɛ mbrɛ aka no.
24. Na ma wo dzin ntsim na wonhuhor no daa dɛ, Dɔm EWURADZE nye Israel Nyankopɔn, mekyerɛ Israel Nyankopɔn a: na w'akowaa David fi etsim wɔ w'enyim.
25. Na ɔwoara me Nyankopɔn, na ada no edzi akyerɛ w'akowaa dɛ ibesi no ofi: dɛm ntsi na w'akowaa ehu no wɔ n'akoma mu dɛ ɔbɔ w'enyim mpaa yi.
26. Na afei, EWURADZE, ɔwoara nye Nyankopɔn, na edze papa yi abɔ w'akowaa anohoba:
27. na afei ayɛ wo fɛw dɛ ibehyira w'akowaa ne fi, ama ɔaako w'enyim daa: na ɔwo, EWURADZE, ehyira yi dze, na woehyira no daa.

## Tsir 18

1. Na iyi ekyir no ɔbaa dɛ David kaa Filistiafo no gya, na ɔbrɛɛ hɔn adze, na ɔgyee Gat na no nkurobaase wɔ Filistiafo nsamu.
2. Ɔkaa Moab so gya, na Moabfo no bɛyɛɛ nkowaa maa David, na wɔdze ayɛyɛdze bae.
3. Na David kaa Zobahen Hadadezer gya dze kodur Hamat, aber a osii mu kɔr dɛ oriketsintsim n'ahendzi wɔ esutsen Eufrates ho no mu.
4. Na David gyee no hɔ ntseaseanam apem, na mpɔnkɔdofo mpemesuon, na anamɔnmufo mpemeduonu: na David twitwaa ntseaseanam mpɔnkɔ nyinara hɔn anantsir ntsin na ogyaa hɔn mu ntseaseanam ɔha ho dze.
5. Na aber a Damaskɔs Siriafo no baa dɛ wɔrobɔboa Zobahen Hadadezer no, David kum Siriafo no mu nyimpa mpemeduonu ebien.
6. Na David dze bansifo bɛtsenaa Damaskɔs Siria: na Siriafo no bɛyɛɛ nkowaa maa David, na wɔdze ayɛyɛdze bae. Na EWURADZE maa David konyimdzi wɔ beebiara a ɔkɔree.
7. Na David gyegyee sika akyɛm a ɔwowɔ Hadadezer no nkowaa ho no, na ɔdze baa Jerusalɛm.
8. Na Hadadezer no nkurow Tibhat na Kun mu, na David faa boran piigyan. Iyi na ekyir no Solomon dze yɛɛ boran po, na edum no, na boran ndzɛmba no.
9. Na aber a Hamathen Tou tsee dɛ David aka Zobahen Hadadezer no dɔm nyinara gya no,
1CH.18.10, ɔsomaa ne ba Hadoram ma ɔbaa ɔhen David nkyɛn bekyiaa no, na ɔmaa no mbo dɛ ɔnye Hadadezer ako, na ɔaka no gya ntsi: osiandɛ Hadadezer nye Tou dzii ako. Na ɔdze sika na dwetɛ na boran ndzɛmba n'ahorow nyinara dɛ ayɛyɛdze kɛmaa no.
11. Iyinom so ɔhen David tui sii nkyɛn maa EWURADZE dze kaa dwetɛ na sika a ɔkɔsoae fii amanaman nyinara mu no ho; ofi Edom, na Moab, na Ammonmba, na Filistiafo, na Amalek hɔ.
12. Ekyir no so Zeruia ne ba Abishai kum Edomfo mu nyimpa mpemduawɔtwe wɔ Nkyen Bɔnsa no mu.
13. Na ɔdze bansifo tsenaa Edom, na Edomfo no nyinara bɛyɛɛ nkowaa maa David. Na EWURADZE maa David konyimdzi wɔ beebiara a ɔkɔree.
14. Na David dzii hen wɔ Israel nyinara do, na odzii atsɛmbu na tseneneesɛm maa ne man nyinara.
15. Na Zeruia ba Joab na ɔhwɛ dɔm no do; na Ahilud ba Jehosafat nye ɔsɛnkaafo.
16. Na Ahitub ba Zadok, na Abiathar ba Abimelek, nye asɔfo; na Savsia nye ɔkyerɛwfo;
17. na Jehoiada ba Benaia na ɔhwɛ Keretfo na Peletfo no do; na David mba no na wɔyɛ etsitsir wɔ ɔhen no nkyɛn.

## Tsir 19

1. Na iyi ekyir no ɔbaa dɛ Ammonmba hɔn hen Nahas wui, na ne ba bedzii hen wɔ n'ananmu.
2. Na David see dɛ, Mebɛyɛ Nahas ne ba Hanun ayamuyie, osiandɛ n'egya yɛɛ me ayamuyie. Nna David somaa abɔfo dɛ wɔnkɛkyekye no werɛ wɔ n'egya ntsi. Na David no nkowaa baa Hanun nkyɛn wɔ Ammonmba asaase no do, dɛ wɔrebɛkyekye no werɛ.
3. Nna Ammonmba asafohemfo no see Hanun dɛ, Ana edwen dɛ David dzi w'egya nyi ntsi na ɔasoma awerɛkyekyefo wɔ wo nkyɛn yi? Ana no nkowaa yi ammba wo nkyɛn dɛ wɔrobɔhwehwɛ asaase yi, woebobutuw no, na wɔaserasera ahwɛ bi a?
4. Nna Hanun faa David no nkowaa no, na oyiyii hɔn, na otwitwaa hɔn ntar mu finimfin finimfin araa dze bodur hɔn nserɛekyir, na ogyaa hɔn kwan.
5. Nna obi sii mu kɔree, na ɔkɛkaa mbrɛ wɔdze yɛɛ mbarimba no ho asɛm kyerɛɛ David. Na ɔsomae ma wokehyiaa hɔn kwan; osiandɛ woegu mbarimba no enyim ase kɛse. Na ɔhen no see dɛ, Hom ntsintsim wɔ Jeriko ma onkodu dɛ hom mbɔdwesa bofuw, ana nkyii hom asan aba.
6. Na aber a Ammonmba no hun dɛ hɔn ho abɔn David no, Hanun na Ammonmba no wɔdze dwetɛ  talent   apem somae ma wɔdze kɛgyee Mesopotemia, na Aram-maaka, na Zoba ntseaseanam na mpɔnkɔdofo dɔm.
7. Nna wɔgyee ntseaseanam mpemeduasa ebien, na Maakahen na ne man dɔm; hɔn a wɔbae bɛkyeer nsera wɔ Medeba enyim. Na Ammonmba no fifii hɔn nkurow mu poon hɔnho hyiae, na wɔbaa ɔsa.
8. Na aber a David tsee no, nna ɔsomaa Joab, na mbarimba akatakyi dɔm no nyinara ma wɔkɔree.
9. Na Ammonmba no puei, na wɔbaabaa mpasuar wɔ kurow no mu kuropon ano: na ahemfo no a wɔbae no hɔnara nko na wɔtsenaa wɔ haban no mu.
10. Afei aber a Joab hun dɛ ɔko no wɔ n'enyim na n'ekyir no, nna ɔpaa Israel mu mbarimba a wɔasan mu eyi hɔn nyinara mu bi, na ɔmaa wɔdanee kehyiaa Siriafo no.
11. Na nkorɔfo nkaa no ɔdze hɔn hyɛɛ no nua Abishai nsa, na wɔbaa hɔnho mu kɔr Ammonmba no do.
12. Na ɔsee dɛ, Sɛ Siriafo no yɛ dzen dodow ma me a, ɔno bɔboa me: na sɛ Ammonmba no yɛ dzen dodow ma wo a, ɔno mo so mobɔboa wo.
13. Nya akokodur, na ma yɛnyɛ hɛnho mbarimba mma hɛn man, na hɛn Nyankopɔn no nkurow no: na EWURADZE nyɛ dza oye wɔ n'enyiwa do.
14. Nna Joab na nkorɔfo a wɔka no ho no twee piin Siriafo no enyim dze kɔbɔɔ enyim; na Siriafo no guanee wɔ n'enyim.
15. Na aber a Ammonmba no hun dɛ Siriafo no eguan no, nna hɔn so woguanee wɔ no nua Abishai enyim, na wɔkɛhɛɛn kurow no mu. Nna Joab baa Jerusalɛm.
16. Na aber a Siriafo no hun dɛ woegu wɔ Israel enyim no, nna wɔsomaa abɔfo, ma wɔkɔpoon Siriafo a wɔwɔ Esutsen egya no bae, dɛ Hadadezer no dɔm safohen Sofak na odzi hɔn enyim.
17. Na wɔbɛkaa kyerɛɛ David; na ɔpoon Israel nyinara hyiae, na okotwaa Jordan, na ɔbaa hɔn do, na ɔbaa hɔn do mpasuar hyiaa hɔn. Dɛm ntsi aber a David baa mpasuar hyiaa Siriafo no, nna wɔnye no koe.
18. Na Siriafo no guanee wɔ Israel enyim, na David kunkum Siriafo mu ntseaseanammufo no mu mpemesuon, na anamɔnmufo no mu mpemeduanan, na okum dɔm safohen panyin Sofak.
19. Na aber a Hadadezer no nkowaa no hun dɛ woegu wɔ Israel enyim no, wɔnye David siesiei, na wɔsoom no: nkyii so Siriafo no ammpɛ dɛ wɔboa Ammonmba no bio.

## Tsir 20

1. Na ɔbaa dɛ aber a n'afedan no durii no, aber a ahemfo wotu sa mu no, nna Joab dze dɔm no n'ahoɔdzen no kɔree kɛsɛɛ Ammonmba man no, na wokotuaa Rabaa. Na David dze, otsintsimii wɔ Jerusalɛm. Na Joab bɔɔ Rabaa, na obutuuw no.
2. Na David yii hɔn hen n'ahenkyɛw no wɔ ne tsir, na ohun dɛ ɔtow sika  talent, na no mu wɔ aboɔdzen abo; na wɔdze hyɛɛ David ne tsir: na ɔdze kurow no mu asadze piigyan mbordo puei bae.
3. Na ɔdze nkorɔfo a wɔwɔ mu no puei bae, na ɔdze nseradaa, na dadze dɛtseporoweedze, na nkuma twitwaa hɔn. Na mbrɛ David dze yɛɛ Ammonmba nkurow no nyinara nye no. Na David na ɔman no nyinara sanee baa Jerusalɛm.
4. Na iyi ekyir no ɔbaa dɛ Filistiafo no nyaa ɔko wɔ Gezer: nna Husatnyi Sibekai kum Sippai a ɔyɛ ɔkraban no ne mba no mu bi no: na wɔbrɛɛ hɔn adze.
5. Na wɔnye Filistiafo nyaa ɔko bio; na Jair ne ba Elhanan kum Gitinyi Goliat no nua Lahmi a ne peaa no kura tse dɛ ɔtanwemfo n'asadua.
6. Na ɔko baa bio wɔ Gat, mbrɛ ɔbarimba pankor bi a ne nsatseaba na n'anansɔba yɛ eduonu anan, nsakum kor do esia, na anansa kor do esia; na ɔno so ɔkraban woo no.
7. Na aber a orutwitwa Israel mpowa no, David no nua Simea ne ba Jonatan kum no.
8. Woyinom na wɔwoo hɔn maa ɔkraban no wɔ Gat; na wɔtotɔree wɔ David, na no nkowaa no hɔn nsaano.

## Tsir 21

1. Na Satan soɛree tsiaa Israel, na onuu David mu dɛ ɔnkɛkan Israel.
2. Na David see Joab na ɔman no mu asafohemfo no dɛ, Hom nkɔ nkɛkan Israel mfi Beer-seba araa nkodu Dan na hom mbɛka nkyerɛ me, ma munhu hɔn dodow.
3. Na Joab see dɛ, EWURADZE nyɛ ne man dɛ mbrɛ wɔtse yi mpɛn ɔha so nka ho: na, mo wura ɔhen, ana hɔn nyinara nnyɛ mo wura no nkowaa bi a? Ɔyɛ dɛn ntsi na mo wura rohwehwɛ dɛm adze yi? Ɔyɛ dɛn ntsi na iyi bɛyɛ asodzi ama Israel yi?
4. Naaso nna otwar dɛ Joab yɛ dza ɔhen no ahyɛ no no. Dɛm ntsi Joab fii edzi na osii mu kekyinii faa Israel nyinara mu, na ɔbaa Jerusalɛm.
5. Na Joab dze ɔman no hɔn anobu no dodow no brɛɛ David. Na hɔn a wofi Israel mu nyinara wɔyɛ ɔpepe na mbarimba a wɔkɔ akono so mpem ɔha: na Juda yɛ mbarimba mpemahaanan eduosuon a wɔkɔ akono.
6. Na Levi na Benjamin dze, ɔannkan hɔn ammfora: osiandɛ nna ɔhen n'asɛm no yɛ Joab tan.
7. Na Nyankopɔn ammpɛ dza David yɛe no; dɛm ntsi ɔbɔɔ Israel.
8. Na David see Nyankopɔn dɛ, Mayɛ bɔn kɛsenara, dɛ mayɛ dɛm adze yi: na afei, meserɛ wo, yi w'akowaa no bɔn kɔ; na mayɛ nkwaseadze dodow.
9. Na EWURADZE kaa kyerɛɛ Gad, David n'adzehunyi no, dɛ,
1CH.21.10, Kɔ na kɛka kyerɛ David dɛ, Mbrɛ EWURADZE se nye yi, Ndzɛmba ebiasa na medze si w'enyim; fa no mu kor, na menyɛ mma wo.
11. Na Gad baa David nkyɛn, na ɔbɛsee no dɛ, Mbrɛ EWURADZE se nye yi, Fa mu dza epɛ;
12. dɛ mfe ebiasa ɔkɔm; anaa abosoom ebiasa a wɔbɛsɛɛ wo wɔ w'atamfo enyim aber a w'atamfo afona roto wo; anaaso EWURADZE n'afona, mekyerɛ asaase no do nyimpa ɔyardɔm, ndaansa a EWURADZE no bɔfoe dze bɛsɛɛ nyimpa wɔ Israel mbew nyinara do. Afei hwɛ mbuae kor ma memfa nsan nkɛma nyia ɔsomaa me no.
13. Na David see Gad dɛ, Mo ho akyer me papaara: afei ma monhwe EWURADZE nsamu; na n'adɔyɛ dɔɔ so dodow: na mma monnhwe ɔdasanyi nsamu.
14. Nna EWURADZE maa ɔyardɔm baa Israel do: na Israel mu nyimpa mpemeduosuon wuwui.
15. Na Nyankopɔn somaa ɔbɔfo ma ɔkɔr Jerusalɛm dɛ ɔnkɛsɛɛ no: na aber a ɔrebɛsɛɛ no, nna EWURADZE hwɛe, na ɔsesaa n'adwen wɔ hɔn ho, na ɔsee ɔbɔfo a ɔresɛɛ no dɛ, Ayɛ yie; afei gyina wo nsa. Na EWURADZE no bɔfoe no gyinaa Jebusnyi Ornan n'ewuporowee no ho.
16. Na David maa n'enyiwa do, na ohun EWURADZE no bɔfoe no dɛ ogyina asaase na ɔsor ntamu, na afona a wɔatwe kitsa ne nsamu, na ɔatsen no wɔ Jerusalɛm do. Nna David na amampanyin no a wofurafura eyitam no, dze hɔn enyim butubutuuw famu.
17. Na David see Nyankopɔn dɛ, Ana nnyɛ mara na mehyɛɛ dɛ wɔnkan ɔman no? Mbom mara nye nyia ɔayɛ bɔn na ɔabɔ mbusu yi; na nguan yi dze, ebɛnadze na wɔayɛ? M'EWURADZE Nyankopɔn, meserɛ wo, ma wo nsa mbra emi, na m'egya fi do; na mma ɔmmba wo man do, ma wɔnnhaw.
18. Nna EWURADZE no bɔfoe no hyɛɛ Gad dɛ ɔnkɛse David dɛ ɔmfow nkɔ nkesi afɔrmbukyia mma EWURADZE wɔ Jebusnyi Ornan n'ewuporowee ho.
19. Na David fowee kɔree dɛ mbrɛ Gad n'asɛm a ɔkae no EWURADZE ne dzin mu no tse.
20. Na Ornan daan noho, na ohun ɔbɔfo no; na ne mbabanyin baanan a wɔka no ho no wɔdze hɔnho sumae. Nna Ornan roporow ewifua.
21. Na aber a David dur Ornan nkyɛn no, Ornan hwɛe na ohun David, na ofiir edzi fii ewuporowee ho, na ɔkotoow David na ɔdze n'enyim boom famu.
22. Nna David see Ornan dɛ, Fa ewuporoweebea yi ma me, ma minsi do afɔrmbukyia memma EWURADZE: no bo a odzi no ara pɛr na fa ma me: ama woeesianka ɔyardɔm no efi ɔman no do.
23. Na Ornan see David dɛ, Gye fa, na ma mo wura ɔhen nyɛ dza oye wɔ n'enyiwa do: hwɛ, mema wo anantwi a wɔdze bɔbɔ ɔhyew afɔr, na ɔporow ndadze a wɔdze bɛpaa nyena, na ewifua a wɔdze bɛyɛ edziban afɔr: medze ne nyina mema.
24. Na ɔhen David see Ornan dɛ, Oho; na ɔtɔ ara na mebɛma bo a ɔfata dze atɔ: osiandɛ mennkɛfa adze a ɔyɛ wodze ama EWURADZE, afei so mennkɛfa adze a annsom me bo biara abɔ ɔhyew afɔr.
25. Nna David maa Ornan sika a woeker dwetɛbona ahaesia dze tɔɔ bea no.
26. Na David sii afɔrmbukyia wɔ hɔ maa EWURADZE, na ɔbɔɔ ɔhyew afɔr na asomdwee afɔr, na ɔsɔɔr EWURADZE; na ɔdze gya fi sor gyee no do wɔ ɔhyew afɔrmbukyia no do.
27. Na EWURADZE hyɛɛ ɔbɔfo no; na ɔdze n'afona no sanee hyɛɛ bɔha no mu.
28. Na David hun dɛ EWURADZE agye no do wɔ Jebusnyi Ornan ewuporowee hɔ, nna ɔbɔɔ afɔr wɔ hɔ.
29. Nna EWURADZE ne ntamadan a Moses yɛe no wɔ sar no do, na ɔhyew afɔr mbukyia no so wɔ sorɔnsorɔmbea a ɔwɔ Gibeon no aber no mu.
30. Naaso David enntum annkɔ ɔno n'enyim ennkebisa Nyankopɔn: osiandɛ osuroi wɔ EWURADZE no bɔfoe afona no ntsi.

## Tsir 22

1. Nna David see dɛ, Iyi nye EWURADZE Nyankopɔn ne fi no, na iyi nye Israel ɔhyew afɔrmbukyia.
2. Na David hyɛe ma wɔkɔboaboaa ahɔho a wɔwɔ Israel no ano; na osisii abo edwimfo dɛ wɔmpaa abo a wɔasen mfa nsi Nyankopɔn ne fi no.
3. Na David siesiee dadze piigyan a wɔmfa mbɔ mbobotsenano apon ho mprɛgow, na nkrɔkrɔw no; na boran piigyan a onnyi nkerii;
4. na nkyindur ndua a onnyi anobu: na Zidonfo na Traefo dze nkyindur ndua piigyan brɛɛ David.
5. Na David see dɛ, Me ba Solomon yɛ abofra a ɔyɛ mberɛw, na ofi a wobesi ama EWURADZE no ɔnyɛ kɛse paara, ɔnyɛ dzin na enyimnyam wɔ asaase nyinara do: dɛm ntsi mebɛyɛ ahosiesie ama no. Nna David yɛɛ ahoboa piinara ana oruwu.
6. Nna ɔfrɛɛ ne ba Solomon, na ɔhyɛɛ no dɛ onsi ofi mma EWURADZE, Israel Nyankopɔn no.
7. Na David see ne ba Solomon dɛ, Emi dze, ɔwɔ m'akoma mu dɛ nkyɛ mibesi ofi ama EWURADZE me Nyankopɔn ne dzin.
8. Na EWURADZE n'asɛm baa mo hɔ dɛ, Ɔwo aka bɔgya egu dodow, na edzi ako akɛse: mma ɔwo nnsi ofi mma me dzin, osiandɛ ɔwo aka bɔgya pii egu famu wɔ m'enyim:
9. hwɛ, wɔbɔwo ɔbarimba ama wo, ɔno na ɔbɛyɛ ahomgye nyimpa; na mebɛma no ahomgye efi n'atamfo nyinara ho ehyia: na wɔbɛfrɛ ne dzin Solomon, na medze asomdwee na kommyɛ mebɛma Israel wɔ ne nda mu:
10. ɔno na obesi ofi ama me dzin; na ɔbɛyɛ me ɔba, na emi so mayɛ no egya; na mebɛma n'ahendzi egua no etsim wɔ Israel do daa.
11. Afei, me ba, EWURADZE ndzi w'ekyir; na yɛ prɔmprɔm, na si EWURADZE wo Nyankopɔn ne fi no, dɛ mbrɛ ɔaka wɔ wo ho no.
12. Adwenmutsewee na ntseasee ara na EWURADZE mfa mma wo, na ɔnhyɛ wo Israel ho mbra; ma ɔnam dɛm do eedzi EWURADZE wo Nyankopɔn ne mbra do.
13. Ɔno na ebɛyɛ prɔmprɔm, sɛ idzi ahyɛdze na mbra a EWURADZE dze hyɛɛ Moses wɔ Israel ho no do a: hyɛ dzen, na nya akokodur; mma nnsuro, eso mma wo w'akoma nntu.
14. Afei, hwɛ, m'ahohia mu na mesiesie EWURADZE ne fi ho sika  talent   mpemɔha, na dwetɛ  talent   ɔpepem; na boran na dadze a wonnyi nkerii; na ɔdɔɔ so piigyan: ndua na abo so mesiesie; na ɔwoara edze bi aaka ho.
15. Nkyii so edwimfo piigyan wɔ wo nkyɛn, abopaafo na abo na ndua edwimfo, na nkorɔfo a wɔawea edwuma nyinara ho nyinara;
16. sika, dwetɛ, boran, na dadze no, wonnkotum kan; soɛr na yɛ, na EWURADZE ndzi w'ekyir.
17. David hyɛɛ Israel asafohen no so dɛ wɔmboa ne ba Solomon, dɛ,
1CH.22.18, Aso nnyɛ EWURADZE hom Nyankopɔn na odzi hom ekyir? Ana ɔmmaa hom ahomgye wɔ hom ho nyinara nnhyiae bi a? Osiandɛ ɔdze asaase no do atsefo no ahyɛ me nsa; na wɔabrɛ asaase no adze wɔ EWURADZE na ne man enyim.
19. Afei hom mfa hom akoma na hom adwen mma dɛ hom bɔhwehwɛ EWURADZE hom Nyankopɔn no n'ekyir kwan. Hom nsoɛr nkesi EWURADZE Nyankopɔn no krɔnkrɔnbea no, dɛ wɔdze EWURADZE n'ahyɛmudaka no, na Nyankopɔn ne ndzɛmba krɔnkrɔn bɛba ofi a wobesi ama EWURADZE ne dzin no mu.

## Tsir 23

1. Na David dzii mfe pii na ɔyɛɛ akɔdaa no; ɔdze ne ba Solomon sii Israel do hen.
2. Na ɔboaa Israel asafohen nyinara, ɔnye asɔfo na Levifo no ano hyiae.
3. Na wɔkaan Levifo no, hɔn a woedzi mfe eduasa na ekyir no: na hɔn dodow dɛ mbrɛ wosi a wɔyɛ mbarimba ara nko yɛ mpem eduasa awɔtwe.
4. Woyinom mu mpemeduonu anan na wɔnhwɛ EWURADZE fie edwuma no do; na mpemesia nyɛ akyerɛwfo na atsɛmbuafo:
5. na mpemanan nyɛ abowanoahwɛfo; na mpemanan mfa ndzɛmba a, David kaa dɛ ɔyɛe maa ayɛyi no nyi EWURADZE ayɛw.
6. Na David kyekyɛɛ hɔn mu ebupɛn ebupɛn dɛ mbrɛ Levi mba tse; Gerson, Kohat, na Merari.
7. Gersonfo dze Ladan na Simei.
8. Ladanmba otsitsir Jehiel, Zetam, na Joel, wɔyɛ baasa.
9. Simeimba; Selomot, Haziel, na Haran, wɔyɛ baasa. Woyinom nye Ladan egyanom etsitsir.
10. Na Simeimba; Jahat, Zina, na Jeus, na Beria. Baanan yinom nye Simeimba.
11. Na Jahat nye otsitsir, na Ziza tsia hɔ: na Jeus na Beria ennya mba pii; dɛm ntsi wɔbɛyɛɛ egyanom fi kor wɔ nkanee kor mu.
12. Kohat ne mba; Amram, Izhar, Hebron, na Uziel, baanan.
13. Amram ne mba; Aaron na Moses: na woyii Aaron sii nkyɛn, dɛ ɔntsew akrɔnkrɔndze no ho, ɔno na ne mba, nkesi daa, dɛ wɔnhyew eduhuam wɔ EWURADZE enyim, na wɔnsom no, na wonhyira wɔ ne dzin mu, nkesi daa.
14. Na Moses, Nyame nyimpa no dze, wɔbɔɔ ne mba no edzin foraa Levi ebusuakuw no mu.
15. Moses ne mba; Gersom na Eliezer.
16. Gersom ne mba; Sebuel otsitsir.
17. Na Eliezer ne mba, Rehabia otsitsir. Na Eliezer ennya mba bi so bio; na Rehabia mba na wɔdɔɔ so dodow.
18. Izhar ne mba; Selomit otsitsir.
19. Hebron ne mba; Jeria otsitsir, Amaria tsia hɔ, Jahaziel tsia ebiasa, na Jekameam tsia anan.
20. Uziel ne mba; Mika otsitsir, na Ishia tsia hɔ.
21. Merari ne mba; Mahili na Mushi. Mahili ne mba; Eleazar na Kish.
22. Na Eleazar wui, na oennya mbabanyin, dɛ mbabaa ara nko: na hɔn nuanom Kish mbabanyin no warwaar hɔn.
23. Mushi ne mba; Mahili, Eder, na Jeremot, baasa.
24. Woyinom nye Levimba no, dɛ mbrɛ hɔn egyanom efi tse, mekyerɛ egyanom mu etsitsir mu hɔn a wɔkan hɔn a wɔyɛ EWURADZE fie ɔsom edwuma no a woedzi mfe eduonu na ekyir no.
25. Na David see dɛ, EWURADZE, Israel Nyankopɔn no ama ne man asomdwee; na ɔtse Jerusalɛm afebɔɔ.
26. Na eso onnkehia ama Levifo no dɛ wɔsoa ntamadan no na no som ho ndzɛmba no nyina bio.
27. Na wɔnam David ne nsɛm a odzi ekyir no do kaan Levimba no hɔn dodow, ofitsi hɔn a woedzi mfe eduonu na ekyir no.
28. Na hɔn gyinabew wɔ Aaronmba no enyim dɛ wɔyɛ EWURADZE fie ɔsom edwuma no, wɔ abanguado, na mpia mu, na wɔtsew akrɔnkrɔndze nyinara ho, mekyerɛ EWURADZE fie ɔsom edwuma no;
29. na kyerɛpaanoo no so, na edziban afɔr epitsi ntatar dze, anaa dza wɔakyew no wɔ sɛn mu, anaa dza wɔafɔw, na etwadze na esusudze nyinara;
30. na wongyina hɔ anapa daa wɔnda EWURADZE ase wonyi no ayɛw, na ewimbir so dɛmara;
31. na wɔmbɔ ɔhyew afɔr nyina mma EWURADZE, wɔ ahomgyenda mu, na abosoom fofor mu, na afahyɛ mu, no dodow mu dɛ mbrɛ atɔrmuadze tse daa nyina wɔ EWURADZE enyim:
32. na dɛ wɔnhwɛ ehyiadzi ntamadan ahwɛdze, na krɔnkrɔnbea ahwɛdze, na hɔn nuanom Aaronmba ahwɛdze no mfa nsom EWURADZE ne fi no.

## Tsir 24

1. Na Aaronmba no hɔn mu nkyekyɛmu nye yinom. Aaron ne mba; Nadab na Abihu, Eleazar na Itamar.
2. Na Nadab na Abihu dzii hɔn egya enyim wuwui, na woennya mba: dɛm ntsi Eleazar na Itamar bedzii asɔfo., #Lev 10.1
3. Na David kyekyɛɛ hɔn mu, mekyerɛ Zadok a ofi Eleazarmba mu, na Ahimelek a ofi Itamarmba mu, dɛ mbrɛ hɔn edwumayɛ dzibew tse wɔ hɔn som no mu.
4. Na wohun Eleazarmba mu mbarimba etsitsir pii seen Itamarmba mu, na wɔkyekyɛɛ hɔn mu: Eleazarmba nyaa egyanom efi etsitsir duesia, na Itamarmba, dɛ mbrɛ hɔn efi tsetsee, awɔtwe.
5. Dɛm na wosii dze tonto kyekyɛɛ hɔn mu, yinom nye yinom; na krɔnkrɔnbea asafohen na Nyankopɔn n'asafohen no nyina fi Eleazarmba mu, na Itamarmba mu.
6. Na ɔkyerɛwfo Netanel a ofi Levifo mu no ne ba Semaia kyerɛɛw hɔn wɔ ɔhen, na asafohen, na ɔsɔfo Zadok, na Abiathar ba Ahimelek, na asɔfo na Levifo egyanom efiefi mu etsitsir no enyim: woyii egyanom fi kor maa Eleazar, na woyii kor so maa Itamar.
7. Afei kyɛfa a odzi kan no bae maa Jehoiarib, dza otsia ebien no bae maa Jedaia;
8. dza otsia ebiasa no bae maa Harim, dza otsia anan no bae maa Seorim;
9. dza otsia enum no bae maa Malkija, dza otsia esia no bae maa Mijamin;
10. dza otsia esuon no bae maa Hakoz, dza otsia awɔtwe no bae maa Abija;
11. dza otsia akron no bae maa Jesua, dza otsia du no bae maa Sekania;
12. dza otsia dubiako no bae maa Eliasib, dza otsia duebien no bae maa Jakim;
13. duebiasa no bae maa Huppa, dza otsia duanan no bae maa Jesebeab;
14. dza otsia duenum no bae maa Bilga, dza otsia duesia no bae maa Immer;
15. duesuon no bae maa Hezir, duawɔtwe no bae maa Hap-pizez;
16. dza otsia duakron no bae maa Petahia, eduonu no bae maa Jehezkel;
17. dza otsia eduonu biako no bae maa Jakin, dza otsia eduonu ebien no bae maa Gamul;
18. dza otsia eduonu ebiasa no bae maa Delaia, na dza otsia eduonu anan no bae maa Maazia.
19. Iyi nye hɔn edwumayɛ dzibew wɔ hɔn som no mu, dɛ wɔnhɛn EWURADZE fie dɛ mbrɛ atɔrmuadze a wɔnam hɔn egya Aaron nsa do dze maa hɔn no tse, dɛ mbrɛ EWURADZE, Israel Nyankopɔn no, hyɛɛ no no.
20. Na Levimba nkaa no dze: Amram mba dze, Subael; Subael mba dze, Jehseia.
21. Rehabia dze; Rehabia mba dze, Ishia otsitsir no.
22. Izharfo dze, Selomot; Selomot mba dze, Jahat.
23. Na Hebron ne mba; Jeria otsitsir, Amaria tsia hɔ, Jahaziel tsia ebiasa, Jekameam tsia anan.
24. Uziel ne mba, Mika; Mika mba dze, Samir.
25. Mika no nua, Ishia: Ishia mba dze, Zekaria.
26. Merari ne mba; Mahili na Mushi: Jaazia ne mba; Beno.
27. Merari ne mba; Jaazia dze, Beno, na Soham, na Zakur, na Ibri.
28. Mahili dze; Eleazar, ɔno oennya mba.
29. Kish dze; Kish ne mba, Jerameel.
30. Na Mushi ne mba; Mahili, Eder, na Jerimot. Woyinom nye Levifo mba dɛ mbrɛ hɔn egyanom efi tsetsee no.
31. Woyinom so twee tonto dɛ hɔn nuanom Aaronmba no ara wɔ ɔhen David, na Zadok na Ahimelek, na asɔfo no na Levifo egyanom efi mu etsitsir no enyim; otsitsir no n'egyanom efi dɛ no nua kuma no dze no ara.

## Tsir 25

1. Nkyii so David na dɔm no asafohen no yiyii Asaf, na Heman, na Jedutun mba no mu hɔn a wɔnsom mfa nsankutsen, na mbɛntasanku, na akasamu nhyɛ nkɔm: na hɔn a wɔyɛɛ edwuma dɛ mbrɛ hɔn som tse no hɔn dodow nye yi:
2. Asaf mba mu; Zakur, na Josef, na Netania, na Asharela, Asaf ne mba a wɔwɔ Asaf ne nsaano, hɔn a wɔhyɛɛ nkɔm wɔ ɔhen no n'aber do.
3. Jedutun dze: Jedutun ne mba; Gedalia, na Zeri, na Jesaia, Hasabia na Mattitia, beesia; hɔn a wɔwɔ hɔn egya Jedutun ne nsamu, wɔdze nsankutsen hyɛɛ nkɔm wɔdze ndaase na ayɛyi maa EWURADZE.
4. Heman dze: Heman ne mba; Bukkia, Mattania, Uziel, Sebuel, na Jerimot, Hanania, Hanani, Eliata, Giddalti, na Romamti-ezer, Josbekasa, Malloti, Hotir na Mahaziot:
5. woyinom nyinara nye Heman ne mba, ɔno nye ɔhen n'adzehunyi no, dɛ ɔmfa Nyankopɔn ne nsɛm mu mma abɛn do. Na Nyankopɔn maa Heman mbabanyin duanan na mbabaa baasa.
6. Woyinom nyinara wɔ hɔn egya ne nsamu, wɔ EWURADZE fie adwontow no mu, dzedze nkasaa, mbɛntasanku, na nsankutsen som Nyankopɔn fie; Asaf, Jedutun, na Heman wɔwɔ ɔhen no ne nsamu.
7. Na wɔnye hɔn nuanom a wɔakyerɛkyerɛ hɔn EWURADZE fie adwontow no, mekyerɛ hɔn a wɔyɛ ho enyansafo no nyinara hɔn dodow yɛ ahaenu eduowɔtwe awɔtwe.
8. Na wɔtwee hɔn ɔhwɛdwuma no ho tonto, hɔn nyinara pɛr, ekumaba dɛ ɔkɛse, ɔkyerɛkyerɛfo dɛ osuanyi.
9. Afei kyɛfa a odzi kan a ɔyɛ Asaf dze no bae maa Josef: dza otsia ebien no bae maa Gedalia; ɔno na no nuanom na ne mba wɔyɛ duebien:
10. dza otsia ebiasa no bae maa Zakur, ne mba na no nuanom, duebien:
11. dza otsia anan no bae maa Izri, ne mba na no nuanom, duebien;
12. dza otsia enum no bae maa Netania, ne mba na no nuanom, duebien:
13. dza otsia esia bae maa Bukkia, ne mba na no nuanom, duebien:
14. dza otsia esuon no bae maa Jesarela, ne mba na no nuanom, duebien:
15. dza otsia awɔtwe no bae maa Jesaia, ne mba na no nuanom, duebien:
16. dza otsia akron no bae maa Mattania, ne mba na no nuanom, duebien:
17. dza otsia du no bae maa Simei, ne mba na no nuanom, duebien:
18. dza otsia dubiako no bae maa Azarel, ne mba na no nuanom, duebien:
19. dza otsia duebien no bae maa Hasabia, ne mba na no nuanom, duebien:
20. dza otsia duebiasa no bae maa Subael, ne mba na no nuanom, duebien:
21. dza otsia duanan no bae maa Mattitia, ne mba na no nuanom, duebien:
22. dza otsia duenum no bae maa Jeremot, ne mba na no nuanom, duebien:
23. dza otsia duesia no bae maa Hanania, ne mba na no nuanom, duebien:
24. dza otsia duesuon no bae maa Josbekasa, ne mba na no nuanom, duebien:
25. dza otsia duawɔtwe no bae maa Hanani, ne mba na no nuanom duebien:
26. dza otsia duakron no bae maa Malloti, ne mba na no nuanom, duebien:
27. dza otsia eduonu no bae maa Eliata, ne mba na no nuanom, duebien:
28. dza otsia eduonu biako no bae maa Hotir, ne mba na no nuanom, duebien:
29. dza otsia eduonu ebien no bae maa Giddalti, ne mba na no nuanom duebien:
30. dza otsia eduonu ebiasa no bae maa Mahaziot, ne mba na no nuanom, duebien:
31. na dza otsia eduonu anan no bae maa Romamti-ezer, ne mba na no nuanom, duebien.

## Tsir 26

1. Abowanohwɛfo no mu nkyekyɛmu nye yi: Korafo no mu; Kore ba Meselemia a ofi Asaf mba mu.
2. Na Meselemia nyaa mba; Zekaria n'abakan, Jediael tsia hɔ, Zebadia tsia ebiasa, Jatniel tsia anan:
3. Elam tsia enum, Jehohanan tsia esia, Eliehoenai tsia esuon.
4. Na Obed-edom nyaa mbabanyin baawɔtwe. Hɔn awoo ndzidzido ofi abakan do kesi kaaekyir do nye iyi: Semaia, Jehozabad, Joa, Sakar, Netanel
5. Ammiel, Isakar, na Peulletai: na Nyankopɔn hyiraa no.
6. Na ne ba Semaia so wɔwoo mba maa no a wɔhwɛɛ hɔn egya fie do: na wɔyɛ mbarimba akatakyi a wɔyɛ ndam.
7. Semaia ne mba; Otni, na Rafael, na Obed, Elzabad, no nuanom wɔyɛ mbarimba a wɔyɛ ndam, Elihu, na Semakia.
8. Woyinom nyinara fi Obed-edom ne mba mu: wɔnye hɔn mba na hɔn nuanom, mbarimba akatakyi a wɔwɔ ɔsom mu ahoɔdzen; eduosia ebien a wɔyɛ Obed-edom dze.
9. Na Meselemia nyaa mba na enuanom, mbarimba a wɔyɛ ndam duawɔtwe.
10. Hosa a ofi Merarimba mu no so nyaa mba; Simri otsitsir, (ɔnnyɛ abakan dze, naaso n'egya yɛɛ no otsitsir;)
11. Hilkia tsia hɔ, Tebalia tsia ebiasa, Zekaria tsia anan: Hosa ne mba na no nuanom nyinara wɔyɛ duebiasa.
12. Woyinom nye abowanoahwɛfo no hɔn nkyekyɛmu, mbrɛ mbarimba etsitsir no tsetsee; wɔwɔ ɔweɔn edwuma dɛ hɔn nuanom no ara so, dɛ wɔnsom wɔ EWURADZE fie.
13. Na wɔtwee tonto, ekumaba tse dɛ ɔkɛse, dɛ mbrɛ hɔn egyanom efi tsetsee, wɔ kuropon biara ano.
14. Na boka afamu tonto no bɔɔ Selemia. Nna ne ba Zekaria a ɔyɛ nyimdzee mu ɔfotunyi no wɔtwee no ho tonto; na ne kyɛfa kedzii kwaamu afamu.
15. Na Obed-edom dze wɔ pomu afamu; na ne mba dze nye akoradzedan no.
16. Supim na Hosa dze wɔ anee afamu, Sal-leket kuropon ho, afowee tsempɔn no do, aweɔmfo no wɔ afa na afa hwɛ enyim.
17. Levifo beesia wɔ boka afamu, baanan wɔ kwaamu afamu da kor, baanan wɔ pomu afamu da kor, na akoradzedan no ho dze, beenu beenu.
18. Parbar dze, wɔ anee afamu, baanan wɔ tsempɔn no ano, na beenu wɔ Parbar ho.
19. Woyinom nye abowanoahwɛfo no hɔn nkyekyɛmu; Korafo mba, na Merarimba no mu.
20. Na Levifo no mu bi, Ahija hwɛ Nyankopɔn fie akoradze na akrɔnkrɔndze akoradze no do.
21. Ladan, Gerson ne mba no kor; Gersonfo mba wɔyɛ Ladan dze no, egyanom efi mu etsitsir no kor na Gersonnyi Ladan asenyi Jehieli.
22. Jehieli ne mba; Zetam, na no nua Joel a wɔhwɛ EWURADZE fie akoradze no do.
23. Amramfo, Azharfo, Hebronfo, Uzielfo no mu:
24. na Moses ne ba Gersom ne ba Sebuel na odzi akoradze no do ɔpanyin.
25. Na no nuanom; Eliezer dze mu na ne ba Rehabia, na ne ba Jesaia, na ne ba Joram, na ne ba Zikri, na ne ba Selomot fi bae.
26. Selomot yi na no nuanom na wodzii akrɔnkrɔndze a ɔhen David, na n'egyanom efi mu etsitsir no, apem apem na ɔha ɔha do asafohen na dɔm do asafohen no yɛɛ no krɔnkrɔn no nyinara akoradze do mpanyin.
27. Akodzi mu asadze mu bi na wɔyɛɛ no krɔnkrɔn dɛ wɔdze repempam EWURADZE ne fi no.
28. Na ndzɛmba nyinara so a adzehunyi Samuel, na Saul Kish ne ba no, na Abner Ner ba, na Joab Zeruia ba yɛɛ no krɔnkrɔn no; obiara n'adze biara a ɔayɛ no krɔnkrɔn no, ɔwɔ Selomot, na no nuanom nsamu.
29. Izharfo mu Kenania na ne mba a wɔhwɛ Israel kwasafo edwuma no do, dɛ wɔyɛ akyerɛwfo na atsɛmbuafo.
30. Hebronfo mu, Hasabia na no nuanom, mbarimba a wɔyɛ ndam, apem ahaesuon, na wɔhwɛ Israel do wɔ Jordan egya anee afamu; wɔ EWURADZE n'edwuma nyinara, na ɔhen no no som afamu.
31. Hebronfo mu na otsitsir Jerija wɔ, mekyerɛ Hebronfo no mu, dɛ mbrɛ hɔn egyanom efi mu ebusuasantsen tse. David ahendzi mu afe a otsia eduanan mu na wɔhwehwɛɛ hɔn, na wohun hɔn mu mbarimba akatakyi a wɔyɛ ndam wɔ Jazer a ɔwɔ Gilead.
32. Na no nuanom, mbarimba a wɔyɛ ndam no, wɔyɛ mpemebien ahaesuon, egyanom efi etsitsir a David dze hɔn sisii Reubenfo, Gadfo, na Manaasɛfo ebusua fa no do, wɔ asɛm biara a ɔfa Nyankopɔn ho, na ɔhen no no ho nsɛm ho.

## Tsir 27

1. Afei Israelmba a woebu hɔn ano, dɛ, efi mu etsitsir na apem apem na ɔha ɔha do asafohen, na hɔn ahwɛdofo a wɔsoom ɔhen no, wɔ nkyekyɛmu ahorow wɔ nsɛm nyinara mu, hɔn a wɔbaa mu na hɔn a wofiir edzi bosoom bosoom wɔ afrenhyia abosoom nyinara mu, wɔ nkyekyɛmu biara mu no yɛ nyimpa mpemeduonu anan.
2. Bosoom a odzi kan no mu nkyekyɛmu a odzi kan no do na Zabdiel ba Jasobeam hwɛ: na ne nkyekyɛmu no mu nyimpa wɔyɛ mpemeduonu anan.
3. Ofi Perez mba mu, dɔm no do asafohen nyinara mu otsitsir wɔ bosoom a odzi kan no mu.
4. Na bosoom a otsia ebien ne nkyekyɛmu no do na Ahohnyi Dodai hwɛ, na ne nkyekyɛmu no do ɔpanyin nye Miklot: na nkyekyɛmu no mu wɔ nyimpa mpemeduonu anan.
5. Bosoom a otsia ebiasa no dɔm a otsia ebiasa no do safohen nye Benaia, ɔsɔfo Jehoiada ne ba, otsitsir no; na ne nkyekyɛmu no mu wɔ nyimpa mpemeduonu anan.
6. Iyi nye Benaia no a ɔyɛ eduasa no mu ɔbarimba katakyi a ɔhwɛ eduasa no do: na ne nkyekyɛmu no mu na ne ba Ammizabad dzi.
7. Safohen a otsia anan wɔ bosoom a otsia anan no mu no nye Asahel, Joab no nua no, na ne ba Zebadia dzii n'ekyir: na ne nkyekyɛmu no mu wɔ nyimpa mpemeduonu anan.
8. Safohen a otsia enum wɔ bosoom a otsia enum no mu no nye Izrahnyi Samhut: na ne nkyekyɛmu no mu wɔ nyimpa mpemeduonu anan.
9. Safohen a otsia esia wɔ bosoom a otsia esia no mu no nye Tekoanyi Ikkes ne ba Ira: na ne nkyekyɛmu no mu wɔ nyimpa mpemeduonu anan.
10. Safohen a otsia esuon wɔ bosoom a otsia esuon no mu no nye Pelonnyi Helez, ofi Efraimmba mu: na ne nkyekyɛmu no mu wɔ nyimpa mpemeduonu anan.
11. Safohen a otsia awɔtwe wɔ bosoom a otsia awɔtwe no mu no nye Husahnyi Sibekai, ofi Zerafo mu: na ne nkyekyɛmu no mu wɔ nyimpa mpemeduonu anan.
12. Safohen a otsia akron wɔ bosoom a otsia akron no mu no nye Anathotnyi Abiezer, ofi Benjaminfo mu: na ne nkyekyɛmu no mu wɔ nyimpa mpemeduonu anan.
13. Safohen a otsia du wɔ bosoom a otsia du no mu no nye Netofatnyi Maharai, ofi Zerafo mu: na ne nkyekyɛmu no mu wɔ nyimpa mpemeduonu anan.
14. Safohen a otsia dubiako wɔ bosoom a otsia dubiako no mu no nye Piratonnyi Benaia, ofi Efraimmba mu: na ne nkyekyɛmu no mu wɔ nyimpa mpemeduonu anan.
15. Safohen a otsia duebien wɔ bosoom a otsia duebien no mu no nye Netofatnyi Heldai, ofi Otiniel: na ne nkyekyɛmu no mu wɔ nyimpa mpemeduonu anan.
16. Nkyii so hɔn a wɔhwɛ Israel ebusuakuw duebien no do nye iyi: Reubenfo hwɛdofo nye Zikri ba Eliezer: Simeonfo mu, Maaka ba Sefatia:
17. Levi mu, Kemuel ba Hasabia: Aaron mu, Zadok.
18. Juda mu, Elihu, David no nuanom no mu baako: Isakar mu, Maekɛl ba Omri:
19. Zebulun mu, Obadia ne ba Ismaia: Naftali mu, Azriel ne ba Jeremot:
20. Efraimmba mu, Azazia ba Hosea: Manaasɛ ebusuakuw fa no mu, Pedaia ba Joel:
21. Manaasɛ ebusuakuw fa no a ɔwɔ Gilead no mu, Zekaria ba Iddo: Benjamin mu, Abner ba Jaasiel.
22. Dan mu, Jeroham ba Azarel. Woyinom nye Israel ebusuakuw do asafohen.
23. Na David emmbu hɔn a woedzi mfe eduonu na hɔn a wonndzii no ano: osiandɛ EWURADZE aka dɛ ɔbɛma Israel adɔr dɛ ɔsor nworaba.
24. Zeruia ne ba Joab na ɔhyɛɛ ase kanee, na oennwie; na iyi kɔtwetwee ebufuw baa Israel do; nkyii so wɔammfa dodow no annhyɛ ɔhen David ne Mbermunsɛm nwoma no mu.
25. Na ɔhen n'akoradze no do na Adiel ba Azmavet hwɛ: na akoradze a ɔwɔ asaase no do, nkurow mu, na nkurobaase, na abantsentsen mu no, Uzia ba Jonatan na ɔhwɛ:
26. na hɔn a wɔyɛ hamudwuma dɔw asaase no do no na Kelub ba Ezri hwɛ:
27. na wenyin nture do na Ramatnyi Simei hwɛ: na wenyin nture ndɔbaa mu akoransa no do na Sefamnyi Zabdi hwɛ:
28. na ngondua na ankye ndua a ɔwɔ tɛtɛr mu no na Gedernyi Baal-hanan hwɛ: na ngo fiadze no do na Joas hwɛ:
29. na anantwi a wɔnyɛn hɔn wɔ Saron no do na Saronnyi Sitrai hwɛ: na anantwi a wɔwɔ mbɔnsa no mu no Adlai ba Safat hwɛ:
30. na efumpɔnkɔ do na Ismaelnyi Obil hwɛ: na nsoasopɔnkɔ do na Meronotnyi Jedeia hwɛ:
31. na nguan do na Hagrinyi Jaziz hwɛ. Woyinom nyinara wɔyɛ ɔhen David n'ahodze do ahwɛfo.
32. Nkyii so David no wɔfa Jonatan na ɔyɛ ɔpamfo, nyimpa a ɔwɔ ntseasee, na ɔkyerɛwfo: na Hakmoni ne ba Jehiel na ɔnye ɔhen ne mba no tse:
33. na Ahithofel nye ɔhen ne pamfo, na Arkinyi Husai nye ɔhen ne nyɛnko:
34. na Ahithofel n'ekyir na Benaia ba Jehoiada na Abiathar dzi: na ɔhen no dɔm do safohen nye Joab.

## Tsir 28

1. Na David hyiahyiaa Israel asafohen nyinara, ebusuakuw do asafohen, na ekuwekuw no do asafohen a wɔsom ɔhen esiado esiado, na apem apem do asafohen, na ɔha ɔha do asafohen, na ɔhen na ne mba ahodze na enyadze nyinara do ahwɛdofo, wɔnye edzibewdzifo, na mbarimba akatakyi, mekyerɛ mbarimba akatakyi a wɔyɛ ndam nyinara baa Jerusalɛm.
2. Nna ɔhen David soɛree gyinaa n'anan do, na ɔsee dɛ, Mo nuanom, na me man, hom ntsie me: emi dze, ɔwɔ m'akoma mu dɛ nkyɛ mibesi ahomgye fi ama EWURADZE n'ahyɛmudaka no, na ɔayɛ hɛn Nyankopɔn n'ananadzegua; na mayɛ ahoboa ama ne nsii no.
3. Naaso Nyankopɔn see me dɛ, Mma ɔwo nnsi ofi mma me dzin, osiandɛ ɔwo yɛ akodzi nyimpa, na aka bɔgya egu.
4. Na EWURADZE, Israel Nyankopɔn no, saan mu yii emi wɔ m'egya fi nyinara mu dɛ mindzi Israelhen daa: na ɔasan mu eyi Juda ayɛ no ɔpanyin; na Juda ofi mu so oeyi m'egya fi; na m'egya mba mu so, onyaa mo ho enyisɔ dɛ ɔdze me besi Israel nyinara do hen:
5. na me mba nyinara mu so, (na EWURADZE ama me mba pii, ) ɔasan mu eyi me ba Solomon dɛ ɔntsena EWURADZE n'ahendzi a odzi no wɔ Israel no do egua do.
6. Na ɔsee me dɛ, Wo ba Solomon na obesi me fi na m'abangua no: osiandɛ masan mu eyi no ayɛ me ba, na mo so mebeyɛ n'egya.
7. Na mebɛma n'ahendzi etsim hɔ daa, sɛ ɔkɔ do ara dzi me mbransɛm na m'ahyɛdze do, dɛ mbrɛ ogu do reyɛ yi a.
8. Dɛm ntsi afei, Israel nyinara a wɔyɛ EWURADZE bagua no enyim, na hɛn Nyankopɔn n'asomu, hom nhyɛ hom Nyankopɔn ne mbransɛm nyinara nsew na hom nhwehwɛ ekyir kwan: ama hom nsa aaka asaase pa yi, na hom aadan egya dɛ ewungyadze ama hom mba a wobedzi hom ekyir no daa.
9. Na ɔwo, me ba Solomon, hu w'egya ne Nyankopɔn no, na fa akoma a odzi mu na ɔpɛ adwen som no: osiandɛ EWURADZE pɛnsapɛnsa akoma nyinara mu, na ohu adwen nyinara mu nsusui: sɛ ehwehwɛ no a, ɔbɛma ehu no; na sɛ epow no dze a, ɔbɔtow wo akyen korakora.
10. Afei hwɛ yie; na EWURADZE asan mu eyi wo dɛ si ofi yɛ krɔnkrɔnbea no: hyɛ woho dzen, na yɛ.
11. Nna David dze asɔrdan n'abrandaa, na no ho adan, na n'adzekorambea, na n'abansor mpia, na ne mpiakyir mpia, na ne mpatabea no nsusudo maa ne ba Solomon:
12. na dza ɔnam sunsum no do nyae nyinara no nsusudo, EWURADZE fie abangua, na mpia a etwa ho ehyia nyinara, EWURADZE fie adzekorambea, na akrɔnkrɔndze adzekorambea:
13. na asɔfo na Levifo nkyekyɛmu no so, na EWURADZE fie ɔsom edwuma no nyinara, na EWURADZE fie ɔsom ho ndzɛmba nyinara:
14. sika ndzɛmba no wɔ sika ne nkerii do, dɛ wɔmfa nyɛ ɔsom nyinara ho ndzɛmba nyinara dwetɛ ndzɛmba nyinara ne nkerii, dɛ wɔmfa nyɛ ɔsom nyinara ho ndzɛmba nyinara:
15. na sika kandzea ndua, na no ho sika kandzea ne nkerii, ɔnye kandzeadua biara na no ho nkandzea ne nkerii: dwetɛ kandzea ndua, dwetɛ kandzeadua biara na no ho nkandzea ne nkerii, dɛ mbrɛ kandzeadua biara no ho som tse:
16. na kyerɛpaanoo apon no, nkorkor, sika a woeker; na dwetɛ apon no no dwetɛ;
17. na edzinam, na mbɛɛsen, na nkɔɔpow no, sika mapa a: na sika nkorbaa dze, mbrɛ korbaa biara ne nkerii tse; na dwetɛ nkorbaa dze, mbrɛ korbaa biara ne nkerii tse:
18. na eduhuam afɔrmbukyia no ho sika a woeyiyi mu ne nkerii: na tseaseanam esusudo no ho sika, mekyerɛ kerubfo a wɔtserɛɛw hɔn atsaban mu kataa EWURADZE ahyɛmudaka no do no.
19. David see dɛ, Iyi nyina kyerɛw a ofi EWURADZE nsamu bae no ama matse ase, mekyerɛ nsusudo ndwuma nyinara.
20. Na David see ne ba Solomon dɛ, Hyɛ woho dzen na nya akokodur, na yɛ: mma nnsuro, nkyii so mma w'akoma nntu: na EWURADZE Nyankopɔn, mekyerɛ me Nyankopɔn no, ɔnye wo nam; ɔremmpa wo, eso orinngya wo hɔ, dze ekodu dɛ wobowie EWURADZE fi ɔsom edwuma no nyinara yɛ.
21. Na, hwɛ, asɔfo na Levifo nkyekyɛmu a wɔbɔsom Nyankopɔn fie nye yi: na dwuma no nyina mu, nyimpa biara a ɔpra ne yamu a ɔwɔ ɔsom biara ho nyansa no, ɔbɛba wo nkyɛn: asafohen no na ɔman no nyinara so bedzi w'anosɛm nyinara do.

## Tsir 29

1. Na ɔhen David see bagua no nyinara dɛ, Me ba Solomon, ɔbaako a Nyankopɔn asan mu eyi no no ɔda ho yɛ abofra na ɔyɛ mberɛw, na edwuma no so: osiandɛ ahemfi no nnyɛ nyimpa dze, na EWURADZE Nyankopɔn dze a.
2. Afei medze m'ahoɔdzen nyinara mesiesie me Nyankopɔn fi no ho sika ama sika ndzɛmba, na dwetɛ ama dwetɛ ndzɛmba, na boran ama boran ndzɛmba, na dadze ama dadze ndzɛmba, na ndua ama ndua ndzɛmba; epopobibir abo, na nhyehyɛmu abo, abo senasena, na abo nworanworan, na aboɔdzen abo n'ahorow nyinara, na abo fufuw piigyan.
3. Nkyii so, osian mo dɔ a medze esi me Nyankopɔn fi no ho ntsi, sika na dwetɛ a ɔyɛ mankasa m'akoradze no, medze no so mema me Nyankopɔn fi no, dze ka dza mesiesie ama krɔnkrɔnbea no nyinara ho;
4. sika  talent   mpensa, Ofir sika, na dwetɛ a woeyiyi mu  talent   mpemesuon, dɛ wɔmfa ndura adan no n'afasu no ho:
5. wɔmfa sika nyeyɛ sika ndzɛmba, na wɔmfa dwetɛ nyeyɛ dwetɛ ndzɛmba, na wɔmfa nyɛ edwimfo nsaano edwuma no nyinara. Na afei, woana na ɔpra ne yamu tu noho hyɛ EWURADZE nsa ndɛ da yi?
6. Nna egyanom efi mu mbapɔmba, na Israel ebusuakuw mu mbapɔmba, na apem apem na ɔha ɔha do asafohen wɔnye ɔhen n'edwuma do ahwɛdofo no praa hɔn yamu mae;
7. na wɔmaa Nyankopɔn fie ɔsom no ho sika  talent   mpemenum na sika darik mpemdu, na dwetɛ  talent   mpemdu, na boran  talent   mpemduawɔtwe, na dadze  talent   mpemɔha.
8. Na hɔn a wohun aboɔdzen abo wɔ hɔn hɔ no, wɔdze maa EWURADZE fie akoradze, wɔ Gersonnyi Jehiel ne nsamu.
9. Na ɔman no dzii ehurusi, dɛ wɔpraa hɔn yamu yii mae, osiandɛ wɔdze akoma a odzi mu praa hɔn yamu yii maa EWURADZE: na ɔhen David so dze dɛw kɛse dzii ehurusi.
10. Dɛm ntsi David hyiraa EWURADZE wɔ bagua no nyinara enyim: na David see dɛ, Ao EWURADZE, hɛn egya Israel ne Nyankopɔn, nhyira nka wo mbersantsen mfesantsen.
11. Ɔwo, EWURADZE, na akɛseyɛ, ahoɔdzen, enyimnyam, konyimdzi na tumdzi dzi wɔ wo: na dza ɔwɔ ɔsor na asaase nyinara yɛ wodze; ɔwo, EWURADZE, na ahendzi no yɛ wodze, na ɔwo na ekrɔn wɔ adze nyinara do.
12. Ahonya na enyimnyam nyinara fi wo hɔ ba, na ɔwo na idzi adze nyinara do; na wo nsamu na ahoɔdzen na tum wɔ; na ɔwo wo nsamu na ɔwɔ dɛ edze akɛseyɛ ma, na edze ahoɔdzen ma nyimpa nyinara.
13. Na afei, hɛn Nyankopɔn, yɛda wo ase, na yeyi w'enyimnyam dzin no ayɛw.
14. Na emi nye woana, na me man nye ebɛn, dɛ yebotum apra hɛn yamu yeeyi ama dɛm yi? Na adze nyina fi wo nsamu, na woara w'adze na yɛdze ama wo.
15. Na yɛyɛ ahɔho wɔ wo nkyɛn, na amamforafo, dɛ mbrɛ hɛn egyanom nyinara yɛe: hɛn nda tse dɛ sunsuma wɔ asaase do, na enyidado bi nnyi hɔ.
16. EWURADZE, hɛn Nyankopɔn, okuw yi nyinara a yesiesie dɛ yɛdze ribesi ofi ama wo dzin krɔnkrɔn yi wo nsamu na ofi, na ne nyinara yɛ woara wodze.
17. Me Nyankopɔn, minyim so dɛ ɔwo esɔ akoma hwɛ, na ewɔ enyigye wɔ tsenenee ho. Emi dze, m'akoma ne tsenenee mu na mapra me yamu mama ndzɛmba yinom yi: na afei medze enyigye na mehu wo man a wɔwɔ ha yi, dɛ wɔapra hɔn yamu woeyi ama wo.
18. EWURADZE, hɛn egyanom Abraham, Isaak, na Israel Nyankopɔn, fa iyi sie wo man akoma mu adwen mu nsusui mu daa daa, na siesie hɔn akoma ma woho:
19. na fa akoma a odzi mu ma me ba Solomon, ma onsie wo mbrasɛm, w'adasesɛm, na w'ahyɛdze, na ɔnyɛ yinom nyinara, na onsi ahemfie a mesiesie ho ama no.
20. Na David see bagua no nyinara dɛ, Afei hom nhyira EWURADZE hom Nyankopɔn. Na bagua no nyinara hyiraa EWURADZE, hɔn egyanom Nyankopɔn no, na wɔkotowee sɔɔr EWURADZE, na wɔbɔɔ hɔn mu adze maa ɔhen no.
21. Na wɔbobɔɔ afɔr maa EWURADZE, na wɔbɔɔ ɔhyew afɔr maa EWURADZE, da no n'adzekyee no, anantwinyin apem, nguannyin apem, na nguambaa apem, na hɔn ho huensa, na afɔr piigyan maa Israel nyinara;
22. na wɔdze enyigye kɛse dzidzii na wɔnomee wɔ EWURADZE enyim da no. Na wɔhyɛɛ David ne ba Solomon ɔhen ne mpɛn ebien, na wɔseraa no ngo maa EWURADZE dɛ bapɔmba, na wɔseraa Zadok so ngo dɛ ɔsɔfo.
23. Nna Solomon hyɛɛ n'egya David ananmu tsenaa EWURADZE egua no do dɛ ɔhen, na ɔyɛɛ prɔmprɔm; na Israel nyinara yɛɛ setsie maa no.
24. Na asafohen nyinara, na mbarimba akatakyi, na ɔhen David ne mba no nyinara so, wɔbrɛɛ hɔnho adze maa ɔhen Solomon.
25. Na EWURADZE maa Solomon do kɛsenara wɔ Israel nyinara enyim, na ɔmaa no ahendzi mu tumdzi bi a Israelhen biara a odzii n'enyim no ennya no dɛm da.
26. Dɛm na David, Jesse ba no, dzii Israel nyinara do hen.
27. Na aber a ɔdze dzii Israel do hen no yɛ mfe eduanan; odzii hen mfe esuon wɔ Hebron, na mfe eduasa ebiasa na odzii hen wɔ Jerusalɛm., #2 Sam 5.4
28. Na owuu ne nkɔdaaber mapa mu a oedzi mfe pii, na ahonya, na enyimnyam so ahyɛ no ma: na ne ba Solomon dzii hen wɔ n'ananmu.
29. Afei ɔhen David ho nsɛm a odzi kan na dza odzi ekyir no, hwɛ, wɔakyerɛw no wɔ adzehunyi Samuel nsɛm na nkɔnhyɛnyi Natan nsɛm, na adzehunyi Gad nsɛm no mu.
30. Iyinom da n'ahendzi na no tum, na dza osii ne ber do a ɔfa noara no ho, Israel ho, na asaase no n'ahendzi nyinara ho no edzi.

